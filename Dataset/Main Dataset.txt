কর্পোরেশনের দোষ তো আছে । কিন্তু আমরা যে সুযোগ বুঝে হাজার হাজার কোটি টাকার ট্যাক্স ফাকি দিয়ে আসছি সেটাও আমরা জানি । এই ভয়ে সবাই স্যু করার সাহস পাবেনা । কারণ উলটা স্যু সে নিজে খেয়ে যাবে । আপনি স্যু করে দৃষ্টান্ত শুরু করে দিলেই পারেন । অন্যরাও ধীরে ধীরে উৎসাহিত হবে । পরিবর্তন আসবে । আমাদের সবার মনেই বিদেশে পড়তে যাওয়ার সুপ্ত কিন্তু তীব্র আকাঙ্ক্ষা কাজ করে । বিদেশে পড়ার ক্ষেত্রে খরচের ব্যাপারটা মাথায় আসে বলেই আমরা অনেকেই চাই বৃত্তি বা স্কলারশিপ এর ব্যাপারে খোঁজ নিতে । পুরো প্রক্রিয়াটি অনেক বিশদ হওয়ায় আমার ক্ষুদ্র অভিজ্ঞতা থেকে আমি চেষ্টা করবো আমার শিক্ষার্থীদের কিছুটা জানানোর । আমার লেখাটা টি পর্বে থাকবে । আজ প্রথম পর্ব । আজকে আমি আলোচনা করবো বাংলাদেশি শিক্ষার্থীদের জন্য বিদেশে পড়তে যাওয়ার স্কলারশিপ নিয়ে । পরবর্তীতে বিভিন্ন দেশে এপ্লাই করার প্রক্রিয়া ক্রেডিট ট্রান্সফার বিশ্ববিদ্যালয়ের ইন হাউস স্কলারশিপ ইত্যাদি বিষয়ে আলোচনা করবো । যুক্তরাজ্যে পড়তে যাওয়ার জন্য ব্রিটিশ সরকারের বৃত্তি এটি । অত্যন্ত সম্মানজনক এবং সেইসাথে খুবই প্রতিযোগিতামূলক । সাধারণত যারা শিক্ষকতা পেশায় নিয়োজিত থাকেন তারা এটা পেয়ে থাকেন তবে শিক্ষকই হতে হবে এমন কোনো বাধ্যবাধকতা নেই । আপনার বয়স কম হলে এবং আপনার ব্যাচেলর ডিগ্রিতে নম্বর থাকলেই আপনি এই স্কলারশিপের জন্য এপ্লাই করতে পারবেন । এক্ষেত্রে যেটা লাগবে সেটা হলো যুক্তরাজ্যের কোনো একটি বিশ্ববিদ্যালয়ে ভর্তির আনকন্ডিশনাল অফার লেটার । গুগল করলেই লিস্ট পাবেন ব্রিটেনের কোন কোন বিশ্ববিদ্যালয় কমনওয়েলথের আওতায় আছে । তারমানে আপনার আগে বিশ্ববিদ্যালয়ে ওদের নিজস্ব সিস্টেমে এপ্লাই করতে হবে আর অফার লেটার পেলেই আপনি কমনওয়েলথের জন্য এপ্লাই করতে পারবেন । দুটোর ক্ষেত্রেই এপ্লিকেশন প্রোসেস ভিন্ন । এছাড়া স্কলারশিপের ক্ষেত্রেও আইল্টসের স্কোর আপনার জন্য একটা ফ্যাক্টর হবে । কমনওয়েলথ সাধারণত ওপেন হয় নভেম্বরের দিকে । সময় থাকে ২ মাসের মতো । এটাও কমনওয়েলথের মতই কিন্তু এটার ফাণ্ডিং অর্ধেক যেই বিশ্ববিদ্যালয় এফিলিয়েটেড সেটা দিবে আর বাকি অর্ধেক দিবে কমনওয়েলথ স্কলারশিপ কমিটি । বাকিসব ক্রাইটেরিয়া একই । তবে বিশ্ববিদ্যালয়ের একটা তালিকা থাকে যে কোন কোন বিশ্ববিদ্যালয় এই শেয়ারড প্রোগ্রামের আওতায় । যুক্তরাজ্যে পড়তে যাওয়ার জন্য ব্রিটিশ সরকারের বৃত্তি । সাধারণত এনজিও কর্মী সরকারী চাকুরে বাংলাদেশ ব্যাংকের কর্মকর্তা উদ্যোক্তা এদের জন্য এই বৃত্তি । আপনার চাকরি যদি দুই বছর হয় তাহলে এটার জন্য এপ্লাই করতে পারবেন । ক্রাইটেরিয়া একই রকম । আইল্টসে ভালো স্কোর আর ইউকের বিশ্ববিদ্যালয় থেকে আনকন্ডিশনাল অফার লেটার লাগবে । মার্কিন সরকারের বৃত্তি । দারুণ প্রেস্টিজিয়াস এবং আর্থিক দিক থেকেও বেশ লাভজনক । মূল বৃত্তিটির নাম হলো ফুলব্রাইট ফরেন স্টুডেন্ট প্রোগ্রাম । এটার ক্ষেত্রে আলাদাভাবে কোনো বিশ্ববিদ্যালয়ে এপ্লাই করতে হবেনা । ফুলব্রাইটে এপ্লাই করলেই হবে । যদি আপনি বৃত্তির জন্য মনোনীত হোন তাহলে তারাই আপনাকে বিশ্ববিদ্যালয় নির্ধারণ করে দিবে । ইয়োরোপ ঘুরে বেড়ানোর জন্য এর চাইতে ভালো স্কলারশিপ আর হয়না । বিশেষ করে সায়েন্স এন্ড টেকনোলজিতে যারা পড়ছেন তাদের জন্য এটা বেশ লিউক্রেটিভ । সিজিপিএ ভালো থাকা লাগবে । এই স্কলারশিপের মজা হলো ওরা আ পনাকে ইয়োরোপের দুটো দেশের দুই বিশ্ববিদ্যালয়ে যৌথভাবে দুই বছরের মাস্টার্স ডিগ্রি করাবে । বৃত্তির পরিমাণ বেশ ভালো । কোনো চাকরির অভিজ্ঞতা লাগবেনা । বিশ্বের যেকোনো বিশ্ববিদ্যালয় থেকে আপনি আনকন্ডিশনাল অফার লেটার পেলে আপনি এটায় এপ্লাই করতে পারবেন । আইল্টস দেওয়া লাগবে । বিশ্ববিদ্যালয় অফার পাওয়ার পর আলদাভাবে এপ্লাই করতে হবে । সাধারণত জানুয়ারি ফেব্রুয়ারিতে ওপেন হয়ে এপ্রিল পর্যন্ত সময় থাকে । বিশ্বের ভালো র‍্যাংকের বিশ্ববিদ্যালয়ে ভর্তি হয়ে অফার লেটার নিয়ে এই স্কলারশিপে এপ্লাই করতে হয় । সাধারণত উন্নয়ন বিষয়ক পড়ালেখার জন্য এই বৃত্তি দেওয়া হয় । দারুণ একটা সিভি লাগবে । ফরম্যাট অনেকেই দিয়ে দেয় যেমন ইরেসমাসে আপনাকে সিভি ফরম্যাট ওরাই দিয়ে দিবে । বাকিগুলোর ক্ষেত্রে সিভি হবে সিম্পল কিন্তু বেশ ঝকঝকে । মিথ্যা কোনো ইনফরমেশন দেওয়া যাবেনা । আপনার বিশ্ববিদ্যালয়ের থিসিস সুপারভাইজর বা শিক্ষক বা আপনার কর্মক্ষেত্রের বস থেকে আপনার দুটো রেফারেন্স লেটার লাগবে । এ ক্ষেত্রে যে আপনাকে রেফারেন্স দিবে অর্থাৎ রেফারির যোগ্যতাও সেই লেভেলের হতে হবে । সে আপনার যোগ্যতা দুর্বলতা এবং পোটেনশিয়াল সম্পর্কে জানবে । কাজেই রেফারি নির্বাচনের ক্ষেত্রে সতর্ক হোন এবং আগে থেকেই সুসম্পর্ক বজায় রাখুন । নিজের যোগ্যতা দিয়ে সুসম্পর্ক বজায় রাখবেন । মাথায় রাখবেন আপনাকে কেউ কিছু মুখে তুলে খাওয়াবে না । কষ্ট করতে হবে । নিজের সাথে প্রতিযোগিতা করতে হবে । জেলা প্রশাসনের একজন এক্সিকিউটিভ ম্যাজিস্ট্রেটকে এই দায়িত্ব দেওয়া হয় । এনডিসির কাজ হলো মূলত জেলা প্রশাসন এবং জেলা সংশ্লিষ্ট সকল সরকারি বিষয়ে লজিস্টিকস সাপোর্ট দেওয়া । যেমন জেলায় কোনো ভিআইপি আসলে যথাযোগ্যভাবে তার আবাসন ও পরিবহন নিশ্চিত করা । তার সফরসঙ্গীদের আবাসন আহার ইত্যাদি নিশ্চিত করা এবং জেলার পরিবহন পুলের গাড়ি সার্কিট হাউজ ব্যবস্থাপনা শ্রদ্ধেয় ডিসি স্যারের বাংলোর তদারকি অফিসের কার কী লাগবে এক কথায় সবকিছু দেখভাল করতে হয় এই এনডিসির । এনডিসির যেই অফিশিয়াল ফোন আছে সেটা কখনো বন্ধ হয়না । রোজ কেয়ামতের দিনেও যদি কেউ ফোন করে বলে  স্যার গাড়ি লাগবে । থাকা লাগবে নরসিংদীতে । স্যার এই সমস্যা হয়েছে । সেটাও এনডিসির যেভাবেই হোক ম্যানেজ করা লাগবে । এর পাশাপাশি দাপ্তরিক কাজ এবং বিচারিক কাজ তো আছেই । আমি তখনো বুঝিনি কী এক কর্মযজ্ঞ আমার জন্য অপেক্ষা করছিলো। আমি মাননীয় প্রধানমন্ত্রীর কার্যালয়ের এটুআই থেকে মেইল ফোন কল পেতে থাকলাম । সময় গড়ায় আর মেইল ফোন কলের গতি বাড়ে । তাদের কাজ ছিলো নরসিংদীর পুরো জেলার সিক্যিউরিটি এনশিউর করা । তাদের আবাসন গাড়িসহ সকল ধরণের রিকোয়ারমেন্টের দায়িত্ব যথারীতি পড়লো আমার কাঁধে । নিরাপত্তা ইস্যু হিসেবে তারিখের প্রোগ্রামে কারা কারা থাকবে তাদের সিক্যিউরিটি ক্লিয়ারেন্সের জন্য ডিএসবি পাস করানো থেকে শুরু করে সবকিছু খেয়াল রাখতে হলো । তারিখ আসলো সেনাবাহিনীর ডগ-স্কোয়াড । ফোন দিয়ে বললো স্যার আমরা মেম্বার আর ছয়টা কুকুর থাকার ব্যবস্থা করেন । আমার তখন অলরেডি সার্কিট হাউজ ফুল । ম্যানেজ করলাম । নেভির ডাইভার দল ফোন দিয়ে বললো স্যার আমরা আসতেছি । থাকবো ম্যানেজ করেন । সেনাবাহিনীর সিক্যিউরিটি সুইপিং টিম আসলো একটা আবাসনের ব্যবস্থা করলাম তাদেরও । রাণী আসার কথা সড়ক পথে কিন্তু হেলিপ্যাড রেডি করতে হবে । গণপূর্তের নির্বাহী প্রকৌশলী মহোদয়কে বললাম স্টেডিয়ামে হেলিপ্যাড বানান । বানানো হলো । মোটরকেড এবং নিরাপত্তার দায়িত্বে থাকা অফিসারের জন্য প্রচুর গাড়ি লাগবে । করলাম ম্যানেজ । এর মাঝে হঠাত বলা হলো রাণী যদি লাঞ্চ করতে চায় তাহলে মেন্যু কী হবে । নেট ঘেঁটে ডাচদের খাবারের আইডিয়া নিলাম । আমার বউকেও বললাম হেল্প করতে । যদিও ওটা পরে আর প্রয়োজন হয়নি । রাণীর জন্য মেডিকেল টিম ফায়ার সার্ভিস ফুড এক্সামিনার সহ সকল কিছু রেডি রাখলাম । রাণীকে আমাদের জেলা প্রশাসক স্যার নরসিংদী জেলার একটা টোকেন গিফট দিবে । সেটাও রেডি করলাম । আমি ফোন রিসিভ করলাম মিনিমাম সাতশ আটশ এর মতো । আজকে যখন সবকিছু ভালোমতো শেষ হলো আর ডিসি স্যার বললেন নোমান টেক রেস্ট । অনেক ধকল গেছে আপনার । তখন মনে হলো এই চাকরির বৈচিত্র আপনাকে কখনো ঘুমাতে দিবেনা । অ্যাডমিন সার্ভিসের কাজের চাপকে বৈচিত্র হিসেবে ধরলে চাপ একটু হলেও কম মনে হবে । সেই সাথে একটা কাজের শুরু থেকে শেষ পর্যন্ত যখন আপনি নিজে জড়িয়ে থাকবেন তখন কাজ শেষে একটা তৃপ্তি পাবেনই । কাজে মগ্ন থাকাই ভাল । নিজের একটা মানসিক সন্তুষ্টির যায়গা থাকে । কাজহীন থেকে অলসভাবে শুধু বেতন তোলা মানে নিজেকে ধীরে ধীরে শেষ করে দেওয়া । দূর থেকে কাউকে ভালোবাসার মাঝে কেমন যেনো একটা শান্তি আছে । আপনি যে মানুষটাকে গোপনে ভালোবাসেন তার সবকিছুই আপনার ভালো লাগে । কিন্তু আপনি এও জানেন যে সেই মানুষটার জীবনে আপনি কখনোই নিজেকে জড়ানোর সাহস করবেন না । তার সাথে হাতে হাত রেখে হেঁটে যাওয়ার কোনো সুযোগ কিংবা ইচ্ছেও আপনার নেই । আশা নিরাশা কিংবা প্রত্যাশার কোনো পারদই আপনার এই ভালোবাসাটা নষ্ট করতে পারবেনা কেননা এই ভালোবাসা এক পাক্ষিক এবং সম্পূর্ণ আপনার মনেই পূর্ণতা পাচ্ছে প্রতিনিয়ত । এই ভালোবাসায় কারও অনুমতি লাগেনা । কাউকে সন্তুষ্ট করার ভারও নেই । এই ভালোবাসা শুধুই আপনার । আমার রুম বয় রে একদিন বললাম মোজা কিনে আইনো । সে একদম সাদা রং এর মোজা আনলো । কয়দিন পর বললাম একদম সাদা আনলা দ্রুত ময়লা হয় তো অন্য রঙের আইনো । এইবার সে একদম কালো রঙের মোজা আনলো । বাংলাদেশ জিতবে ইনশাআল্লাহ । কাছের মানুষ দ্বারা আঘাত পেলে কিছুটা মন খারাপ হলেও এটা ভেবে সুখি হোন যে কারো না কারো প্রার্থনায় আপনি অবশ্যই আছেন । কেউ না কেউ চায় আপনি স্বস্তিতে থাকেন । সুখে থাকেন । নিজের স্বপ্ন ছুঁতে পারেন । কারো না কারো প্রার্থনায় আছেন বলেই আপনি এখনো আপনি হিসেবেই বেঁচে আছেন । আপনার জন্য ভালোবাসা রইল । কালকে জুম্মা মুবারক । হাসি মুখে পাঞ্জাবি পড়ে ছবি দিয়েন । ইতিহাস থেকে মানুষ তারপরেও শিক্ষা নেয়নি । প্রথম বিশ্বযুদ্ধের ফ্রান্স জার্মান বৈরিতা টেনে নিয়েছিলো দ্বিতীয় বিশ্বযুদ্ধের দিকে । সোভিয়েত ইউনিয়নকে শায়েস্তা করার জন্য অস্ত্র অর্থ দিয়ে যে আমেরিকা আফগান মুজাহিদ বানিয়েছিলো তারই ফলাফল আল কায়েদা নামক ফ্র্যাঙ্কেন্সটাইন । বিকেএসপিতে ভর্তি করি তখন সে লিকলিকে এক কিশোর ছিল কিন্তু দারুণভাবে হাতে বল ঘুরাতে পারতো । ভালো ফিল্ডার আর আত্মবিশ্বাসী এক কিশোর ছিল । এদেশের অনেকেই জানেনা দশম শ্রেণিতে পড়া অবস্থায় উইজডনের চোখে সাকিব ছিল আগামীর বিশ্বতারকা । আমি জানার পর সাকিবকে জানাই । লাজুক ছেলেটিকে আমিই প্রথম উইজডন বিষয়ে প্রথম ধারণা দিই । অবাক হয়ে সে কিছুক্ষণ তাকিয়েছিল সেদিন । আজ সে নিজেকে চিনেছে । আজ সে বিশ্বের সেরা তারকা । মানুষের ভালোবাসা এক সময় অধিকারবোধে বাঁধা পড়ে যায় । ভালোবাসার এক পর্যায়ে মানুষ তার ভালোবাসার মানুষটাকে অধিকারবোধ দিয়ে শাসন করতে চায় । সেই অধিকারবোধ ধীরে ধীরে পছন্দ অপছন্দের তালিকায় নিয়ে আসে ভালোবাসাকে । এটা ভালোবাসার একটা সহজাত প্রবৃত্তি । ঝামেলা বাঁধে যখন মানুষ ভালোবাসা থেকে পাওয়া এই ক্ষমতাটার অপব্যবহার শুরু করে । কারণ অধিকারবোধ ব্যাপারটা তরকারিতে দিতে যাওয়া লবণের মতো । নাহলে চলবে না আবার বেশি পড়ে গেলে খাওয়া যাবেনা । বেশি অধিকার ফলাতে গেলে বাসাটাই থাকে । ভালো আর থাকেনা । তবে দেখেছি ন্যূনতম অধিকারবোধ না দেখিয়েও দিব্যি বেঁচে থাকে বেশকিছু ভালোবাসা । এসব ভালোবাসায় দাবী দাওয়া নেই । পাহাড়সম প্রত্যাশা মেটানোর চাপ নেই । নেই থাকতেই হবে এর তাড়না । এই ভালোবাসার মানুষগুলো একে অন্যের জন্য সারাজীবন বয়ে বেড়ায় একটা শব্দঃ আছি । এটা কিন্তু এক পাক্ষিক ভালোবাসাও না কারণ দুজন মানুষ বুঝে যায় তারা কখনো সামাজিক দায়বদ্ধতার দরুন কখনো এক হবেনা কিন্তু একে অন্যের জন্য থাকবে আজীবন । পেতেই হবে এমন দিব্যি এই ভালোবাসায় নেই বরং না পেলেও আছি ই এইসব ভালোবাসার মূলমন্ত্র । আমার মনে হয় মনের মানুষ এর ধারণাটা অনেকটা এরকমই । শত শত পেতেই হবে প্রত্যাশার মাঝে না পেলেও থাকবো এরকম একটা বিশ্বাস । এখন বাংলাদেশ যেটা খেলতেসে সেটা পাঁচ বছর আগেও স্বপ্ন ছিলো । অস্ট্রেলিয়ার সাথে চেজ করতে নেমে বাংলাদেশ টিকে আছে এখনো । তাও বলবো সদর্পেই টিকে আছে । দিস ইজ নট অ্যা ফেইল্যুর ফর আস । এক কালের তাবৎ বাঘা টিম সাউথ আফ্রিকা ওয়েস্ট ইন্ডিজ শ্রীলংকা খাবি খাচ্ছে আর আমরা হুংকার দিচ্ছি পাল্লা দিয়ে অস্ট্রলিয়া নিউজিল্যান্ডের সাথে । আমি প্রচণ্ড আশাবাদী মানুষ । বাবার সাথে আজকে যেরকম ছবি দিসেন সেরকম আবেগ দিয়ে বাবার কষ্ট যেনো না হয় তা অনুধাবন করেন । একজন বাবা কখন কষ্ট পায় যখন আপনি নিজেকে ভুল পথে পরিচালিত করে তিলে তিলে শেষ করেন । যখন আপনি বাবার ঘামে ভেজা শার্টের মূল্য না দিয়ে ফূর্তি করে বেড়ান ।  যখন আপনি ভুল জায়গায় নিজেকে সমর্পণ করে বাবা মাকে ভুলে যান । যখন আপনার নিজেকে গড়ার ভেতরের আগুনটা নিভে যায় । যখন আপনি ভুলে যান একটা সময় আপনার বাবাটাও শিশুর মতো আচরণ করবে । আপনার বাবা না থাকলেও তার আদর্শ আছে ।  স্বপ্ন আছে যেটা আপনি ধারণ করবেন । বাবার নীতি নৈতিকতাকে ধারণ করুন নিজের মননে । আপনার বাবা খারাপ মানুষ হতে পারে । খারাপ বাবা নয় মোটেও । সম্পর্কের কিছু কিছু বিচ্ছেদ আপনি কখনো কাগজে কলমে দেখতে পাবেন না । দেখবেন দুজন মানুষ দিব্যি ঘুরছে ফিরছে হাসছে আর সবাই তাদেরকে আদর্শ হিসেবে ধরে নিয়ে খুশির আভা ছড়াচ্ছে । বাসায় ফিরলেই দেখা যাবে রাতের শোয়ার জায়গাটুকুর মাঝখানে বিশাল জায়গা । দুজন দুপাশে একে অন্যের দিকে পিঠ দিয়ে ঘুমাচ্ছে । মাঝখানের যে বিশাল জায়গা সেটায় ক্রমে ক্রমে জমছে অবহেলা অবিশ্বাস অকৃতজ্ঞতা । কিংবা বোঝাতে না পারার কষ্ট । মুখ ফুটে কেউ কাউকে বলতে পারছেনা এই সংসার চাই না । কারণ একে তো সমাজের ভয় তার উপর ছেড়ে চলে গেলে সংকটে পড়বে নিজ নিজ অস্তিত্ব । মেয়েটার হয় সবচেয়ে বেশি ভয় স্বামীকে দেবতা মেনে নিয়ে বিয়ে করেছিলো । বিয়ের আগে প্রেমের সবটুকু অর্ঘ্য দিয়ে ভালোবেসেছিলো যে মানুষটাকে ।  সব ভেঙেচুরে পেতে চেয়েছিলো যাকে তাকে পাওয়ার পরেই বুঝলো কী অবলীলায় একটা ভুলকে জায়গা দিয়ে ফেলেছে তার মননে দেহে । মুখ ফুটে কাউকে বলার জো নেই । নির্বাক শূণ্য দৃষ্টিতে বিছানার মাঝখানের সেই বিশাল জায়গাটায় তাকিয়ে থাকা ছাড়া আর কোনো উপায়ও নেই । মেয়েটার নারীবাদী বন্ধুরা বলে ছেড়ে দে । কী লাভ এই সংসারে । মেয়েটাও জানে কোনো লাভ নেই । সব নারীবাদের থিওরিও তার জানা । তবুও সাহসটা আর হয়ে উঠেনা । তাই মনে মনে সই করে ফেলে বিচ্ছেদের কাগজে আর মরতে থাকে একটু একটু করে । মেয়েটা বুঝতে পারে মানুষ বেঁচে থেকেও একটু একটু করে মরে । মেয়েটা সারাক্ষণ প্রার্থনায় সেই সাহসটা চায় যে সাহসের বিনিময়ে একদিন ছুটে আসবে সমস্ত অপমান গ্লানি পেছনে ফেলে । জীবনে প্রথমবারের মতো আম্মুকে নিয়ে কোনো কফিশপে আসলাম । আমার মায়ের দীর্ঘ বছরের ঢাকা জীবনে শখ করে উনি কোনোদিন এভাবে বের হইসে কিনা সন্দেহ । আজকেও ধানাই পানাই করতেসিলো । একদম ধরে নিয়ে আসছি । একদিনের ছুটিতে ঢাকা আসার অন্যতম একটা উদ্দেশ্য ছিলো আম্মুকে নিয়ে বের হবো । আম্মু কফি পছন্দ করসে । আজকে আমার ঈদ । ঈদ মোবারক । ভাই ভালোবাসা ফরোয়ার্ড করার জিনিস না । এমনি ভালোবাসা নেওয়া যায় কিন্তু ফরোয়ার্ড মারা ভালোবাসা মানা যায় না । সারাদিন একজন আরেকজন রে মাইনষের স্ক্রিনশট দেখাই বেড়াস আর রেসাল্ট দিলে কস ফ্যাকাল্টি গ্রেড কম দিসে । স্ক্রিনশট না পইড়া কোর্স স্লাইড পড় তোরা । চ্যালচ্যালাইয়া  আসবে । কেমন আছো । তুমি কেমন আছো । আপনি কেমন আছেন । তুই কেমন আছিস । আমি ভাল আছি । আমি আজকে যেতে চাই । আমি কাজটা করবো । কি কর তুমি । এখন কি কর তুমি । এখন কি করবে তুমি । আজ অনেক বৃষ্টি হচ্ছে । কাল বাড়ি যাব । তোমার কথা মনে ছিল । সুখে থেকো । আমি যাব না । তোমার সাথে যাব । এত সকালে ঘুম থেকে উঠতে ভাল লাগেনা । অনেক কষ্ট হয় । পড়ালেখা মজা না । পড়ালেখা কঠিন । ঘুরতে যেতে ইচ্ছা করছে । কাল কোথায় ছিলে । বেশি বেলা করে ঘুম থেকে ওঠা ঠিক না । শরীর ভাল নেই । অনেক কাজ জমে গেছে । সন্ধ্যার দিকে আকাশ সুন্দর দেখায় । ভোরবেলা অনেক সুন্দর বাতাস থাকে এখানে । নদীর পানি শুকীয়ে যাচ্ছে । দিনকাল ভালো যাচ্ছে না আমাদের । এসব দেখে আমি কিংকর্তব্যবীমূড় । কী অবিশ্বাস ঘটনা । আশ্চর্য জনক হলেও সত্য । পৃথিবী গোল । কবে আসবে আবার । রাতে ভাত খাবো না । বেশী মোটা হয়ে গেছো । মাথার চুল পোড়ে যাচ্ছে । চিন্তার কোনো কারন নেই । সব ঠিক হয়ে যাবে । বিয়ে করবা কবে । বাসায় নিয়ে যাও । আর কতদিন বেকার থাকবে । চাকরী শুরু কর । আজকে যাবি ওখাণে । খেলার কথা মনে ছিল না । সময় দেখানোই ছিল ঘড়ির কাজ । এখনো আছে । তবে পকেটের মুঠোফোনই সে প্রয়োজন মেটাচ্ছে । তবে ঘড়ি যে শুধুই সময় দেখার জন্য নয় তা সবাই জানেন । বর্তমানে ঘড়ি হচ্ছে স্টাইল ও ব্যক্তিত্বের নিদর্শন । হাতে একটি ভালো মানের ঘড়ি আপনার ব্যক্তিত্ব প্রকাশ করতে পারে । সময় দেখার পাশাপাশি ঘড়ি এখন ফ্যাশনেরও উপকরণ । প্রথমেই ঠিক করুন আপনি কী ধরনের ঘড়ি ব্যবহার করবেন । বাজারে রয়েছে ব্যাটারিচালিত কোয়ার্টজ মুভমেন্ট ঘড়ি ও মেকানিজম মুভমেন্ট ঘড়ি । এর বাইরে আছে ডিজিটাল ঘড়ি যাতে রয়েছে প্রযুক্তির সব সুবিধা । কোয়ার্টজ মুভমেন্টে ঘড়ি প্রতি সেকেন্ডে কয়েক হাজারবার ভাইব্রেশন দেয় । এক বা দুই বছর পর ব্যাটারি পরিবর্তন করতে হয় । কোয়ার্টজ ঘড়ি বিভিন্ন ধাঁচের রয়েছে । মেকানিজম ঘড়ি ঐতিহ্যগত শৈল্পিক নিপুণতা প্রদর্শন করে । মেকানিজম ঘড়ি অটোমেটিক ও ম্যানুয়াল এই দুই ধরনের পাওয়া যায় । ডিজিটাল ঘড়িতে অ্যানালগ ঘড়ির চেয়ে অনেক বেশি ফিচার থাকে। ডিজিটাল ঘড়িতে ডিজিটাল ডিসপ্লের মাধ্যমে সব তথ্য দেখানো হয় । ডিজিটাল ঘড়ি স্মার্টফোনের সঙ্গে সংযুক্ত করা যায় । আপনার চাহিদা অনুযায়ী পছন্দ করে নিন । ডিজাইন স্টাইল ও স্থায়িত্ব অনুসারে ঘড়ি দেখতে ভিন্ন ভিন্ন রকম হয়ে থাকে । খেলাধুলা বা অন্যান্য শারীরিক কার্যক্রমের সঙ্গে মিল রেখে আবার অনেক সময় পোশাকের সঙ্গে মিল রেখে ঘড়ি পছন্দ করা হয় । স্মার্ট ফ্যাশনে চাই স্টাইলিশ হাতঘড়ি । ঘড়ির সময় ঠিক থাক আর না থাক স্টাইলিশ ফ্যাশনের জন্য হাতে ঘড়ি থাকা চাই । বসুন্ধরা সিটিতে ঘড়ি কিনতে এসেছেন সদ্য ব্যাংকের চাকরিতে যোগদানকারী আসাদুজ্জামান । তিনি বলেন হাতঘড়ি যেমন সময় দেখতে তেমনি স্টাইলের ক্ষেত্রেও ব্যাপকভাবে ব্যবহৃত হয় । প্রয়োজন আর ফ্যাশনের সম্মিলন ঘটাতেই হাতে ঘড়ি ব্যবহার করি । আগে অবশ্য সময় দেখার জন্যই ঘড়ির ব্যবহার ছিল । কিন্তু সব কাজে মুঠোফোনের আবির্ভাবে তার প্রয়োজনীয়তা কমতে থাকে । কিছুদিন এভাবে চললেও এখন ফ্যাশন অনুষঙ্গ হিসেবে আবারও হাতঘড়ি চলে এসেছে এক নম্বরে । ব্যক্তিত্ববান মানুষের প্রয়োজন আর ফ্যাশনের মিশেল ঘটেছে হাতঘড়ির চেহারা আর ব্র্যান্ডে । বর্তমানে তরুণদের পছন্দের তুঙ্গে রয়েছে মোটা চেইন আর বড় ডায়ালের ঘড়ি । কিশোরেরা বরাবরই স্পোর্টস ঘরানার ঘড়ি বেশি পছন্দ করে । কেউ আবার পছন্দের তারকার অনুকরণে ঘড়ি কিনে থাকে । হাতের সঙ্গে মানানসই ঘড়িই সব সময় পরতে হবে ব্যাপারটা ঠিক তেমন নয় । চিকন হাতেও খুব ভারী ঘড়ি বা বেল্টের ঘড়ি স্থান করে নিতে পারে । চাকরিজীবীদের জন্য ঘড়িটা খুবই গুরুত্বপূর্ণ । অফিশিয়াল পোশাকে সাজের পূর্ণতা আনতে পছন্দের একটি ঘড়ি থাকা চাই । তবে এ ক্ষেত্রে অবশ্যই নিজের চেহারা সাজ দৈহিক গঠনকে প্রাধান্য দেওয়া চাই । সবকিছুর মধ্যে আবার বাছাই করা ব্র্যান্ড নিয়েও চলে সহকর্মীদের ভেতর নীরব প্রতিযোগিতা । এখনকার হাতঘড়ির বাজারগুলোতে বিভিন্ন ব্র্যান্ডের প্রায় সব হাতঘড়িই পাওয়া যায় । ঘড়ির দাম নির্ভর করে ব্র্যান্ডের ওপর । আগে পরিবারে অনেক ভাইবোন থাকায় এবং সংসারের নানা ব্যস্ততায় মা বাবার পক্ষে ছেলেমেয়েদের অতিরিক্ত যত্ন নেওয়া অনেক সময় সম্ভব হতো না । ছোট শিশুরা পরিবারের অন্য ভাইবোনদের সঙ্গে থাকতে থাকতেই সবকিছু শিখে নিত । এখন পরিবারে সন্তানের সংখ্যা কম । বাবা মায়েরা স্বাভাবিকভাবেই একটু বেশি সচেতন থাকেন যাতে কোনোভাবেই সন্তানের পরিচর্যায় কোনো ঘাটতি না হয় । কখনো কখনো এই যত্ন এত অতিরিক্ত হয়ে যায় যে তা শিশুর জন্য বিপত্তিই বয়ে আনে । জন্মের পর ছয় মাস শিশুকে শুধু মায়ের দুধ দেওয়ার নিয়ম থাকলেও পরিবারের বয়োজ্যেষ্ঠরা এর ওপর খুব একটা নির্ভর করতে পারেন না । সন্তানের পুষ্টি ঠিকমতো হচ্ছে না এই আতঙ্কে চিনির পানি গ্লুকোজ টিনের দুধ ইত্যাদির প্রতি আগ্রহী হয়ে ওঠেন । সবচেয়ে খারাপ হলো এর ফলে শিশু ধীরে ধীরে মায়ের দুধ খাওয়ার আগ্রহ হারিয়ে ফেলে । তারপর একটু বড় শিশুকে বাড়িতে তৈরি খাবারের পরিবর্তে বাজারজাত কৌটার খাবার খাওয়াতে আগ্রহ দেখা যায় । অভিভাবকদের ধারণা বিদেশি ও দামি এসব খাবারে নিশ্চয়ই পুষ্টি বেশি । শিশু বাড়ে দ্রুত । এই অভ্যাস বাচ্চাকে বাড়িতে তৈরি করা পুষ্টিকর ও নিরাপদ খাবার থেকে বিমুখ করে বাইরের খাবারে আসক্ত করতে সাহায্য করে । এর ফলাফল রক্তশূন্যতাসহ নানা জটিলতা । আজকাল মায়েদের জীবনের একটাই লক্ষ্য যে করেই হোক শিশুকে একটু বেশি খাওয়ানো । তার জন্য জোরজবরদস্তি থেকে শুরু করে মুঠোফোন কার্টুন ইত্যাদি নানা আয়োজন করা হয় । এতে শিশু আসক্ত হয়ে পড়ে মুঠোফোন বা কার্টুনে । না দিলে চিৎকার-চেঁচামেচি করে আর খেতে চায় না । তার মানসিক বিকাশ বাধাগ্রস্ত হয় ভাবের আদান প্রদান কমে যায় । কথা বলতে দেরি করে । মমতাময়ী অভিভাবকেরা এখন শিশুদের কোনো রকম কষ্ট করাতে রাজি নন । ছোট মানুষ কষ্ট করবে এসব অজুহাতে বড়রা তাদের সবকিছুই করে দেন । যথেষ্ট বড় হওয়ার পরও মা খাইয়ে দেন । স্কুলের ব্যাগ বহন করতে দেন না । জামাকাপড় পরিয়ে দেন । ফলে শিশু কিছুই শেখে না কর্মদক্ষতারও বিকাশ হয় না । শিশুকে ভালোবাসা আদর সাহায্য সহযোগিতা অবশ্যই করতে হবে তবে কোনো কিছু নিয়ে বাড়াবাড়ি ভালো নয় । সন্তানের স্বাভাবিক বিকাশ নিশ্চিত করুন । কোনো কিছু চাপিয়ে দেবেন না । তাকে নিজের কাজ নিজে করতে দিন ভুল হলে সংশোধন করুন । সমস্যা ছাড়া জীবন হয় না । কোনো সমস্যায় ঘাবড়ে গেলে আমাদের চলে না । চলতি সপ্তাহে আপনার সামান্য কিছু সমস্যা থাকবে । এ সমস্যায় আপনার বড় কিছু ক্ষতি হবে না । সামনে এগিয়ে চলুন । নিজেকে কখনো একা ভাববেন না । আপনার সঙ্গে সবাই আছে । চারদিকে তাকালেই এ কথা বুঝতে পারবেন । দৃঢ় পায়ে সামনে চলুন । জীবনের পেছন দিকে চলা থামিয়ে দিন । চলতি সপ্তাহে আপনি সব মানসিক কষ্টকে জয় করতে পারবেন । কাজেই মনে কোনো দুশ্চিন্তা রাখবেন না । অনেক অনেক দিন আগের কথা । এই অঞ্চলে এক রাজা ছিলেন । তাঁর ছিল এক দয়াবতী রানি । এলাকার মানুষের পানীয়জলের কষ্টের কথা শুনে তিনি কষ্ট পেলেন । পণ করলেন তিনি প্রজাদের জন্য একটি দিঘি কাটবেন । যতক্ষণ না হাঁটতে হাঁটতে তাঁর পা ফেটে রক্ত বের হবে ততক্ষণ তিনি হাঁটবেন । যেখান থেকে রক্ত বের হওয়া শুরু করবে হাঁটা শুরুর জায়গা থেকে সেখান পর্যন্ত দিঘি খনন করা হবে । তিনি হাঁটতে শুরু করলেন । সবাই বুঝে গেলেন এত সহজে রানির পা ফেটে রক্ত বের হবে না । তখন পেছন থেকে কেউ একজন রানির পায়ে আলতা ঢেলে দিয়ে বলল যে রানির পা থেকে রক্ত বের হচ্ছে । রানি থেমে গেলেন । তাঁর হাঁটার শুরু থেকে সেই আলতারাঙা পা পর্যন্ত দিঘি খোঁড়া হলো । সেই থেকে প্রজারা এই দিঘির নাম দিয়েছে আলতাদিঘি । ধীরে ধীরে সে দিঘি ভরে গেল টলটলে কাকচক্ষু জলে । তাতে পদ্ম ফুটল । প্রজাদের পানীয়জলের কষ্ট শেষ হলো । তবে আমাদের দেশের এ রকম প্রায় সব বড় দিঘির সঙ্গে কিংবদন্তি জড়িয়ে আছে । এই দিঘিগুলো বহন করে চলেছে রাজা রানি জমিদারদের স্মৃতি । হয়তো আমরা তাঁদের নাম ভুলে গেছি । কিন্তু দিঘিগুলো থেকে গেছে কালের সাক্ষী হয়ে । এ রকমই একটি দিঘি নওগাঁ জেলার আলাতাদিঘি । এ দিঘি দেখতে গেলে রানির গল্পটা আপনি শুনতে পাবেন লোকের মুখে মুখে । জানতে পারবেন না । ছোট্ট একটা পরিকল্পনা করে রেখেছিলাম নওগাঁ গেলে লুকানো আভিজাত্যের পদ্মফোটা এই আলতাদিঘি অবশ্যই দেখতে যাব কোনো একদিন সকাল সকাল । তো নওগাঁ যাওয়ার পর এক সকালে বেরিয়ে পড়লাম । বাসা থেকে বেরিয়ে আলতাদিঘি যাওয়ার বাস পেলাম না । ঈদের পরদিন অন্যান্য দিনের মতো বাস থাকে না । আমিও ছাড়ার পাত্র নই । পথ চলতে শুরু করতেই পথের দুপাশের সবুজ ধানখেত দেখে মুগ্ধ হলাম । দুপাশে যত দূর চোখ যায় শুধু সবুজ আর সবুজ । সবুজ প্রান্তরের সঙ্গে মিলেমিশে আছে ঝকঝকে নীল আকাশ । দুই বাস মিলিয়ে সময় নিল দেড় ঘণ্টা । কালুপাড়া সীমান্ত ফাঁড়ির মোড়ে নামিয়ে দিল । সেখান থেকে অটোরিকশায় চেপে বসলাম । ভাঙাচোরা এবড়োখেবড়ো রাস্তার ঝাঁকুনি ভুলিয়ে দিয়েছে দুপাশের সবুজ প্রকৃতি । বেশ ঘন বন সবুজ ধানখেত আর উদাসী বাতাস। পথ চলতে রাস্তার দুপাশে গাছ আর ঘাসের ছুঁয়ে যাওয়া আর মাঝে মাঝে ভাঙা পথের ঝাঁকুনি খেতে খেতে ভীষণ অবাক করে দিয়ে চোখে পড়ল ঘন বনে ঢাকা বড় বড় গাছ । একের পর এক বাঁশঝাড়ের অন্ধকারে আচ্ছাদিত এক অভয়ারণ্য । বিস্মিত হয়ে সেদিকে তাকিয়ে ছিলাম । যেন অজানা কোনো গহিন বনের মধ্যে ঢুকে পড়েছি ভুল করে । এমন নিখাদ বনের ভেতর দিয়ে যেতে যেতে কিছু দূর পর চোখে পড়ল আলতাদিঘি অভয়ারণ্যের সরকারি সাইনবোর্ড । তার মানে প্রতীক্ষিত আলতাদিঘিতে প্রবেশ করেছি । ভাবতেই দারুণ আনন্দ হলো । সঙ্গে একধরনের অস্থিরতা । অনেক অপেক্ষার কিছু যখন সামনে আসি আসি করে আমার সব সময়ই কেমন যেন একটা অস্থির অনুভূতি হয় । এবারও তার ব্যতিক্রম হলো না । এমন নির্জন গ্রামের পথ পেরিয়ে একটা জায়গায় অটোরিকশা আমাকে নামিয়ে দিল । আমাকে দেখিয়ে দিল যে পথে নেমেছি সেই পথ ধরে সামনে এগোলেই চার পাঁচ মিনিটের মধ্যে পেয়ে যাব আলতাদিঘি । দুই থেকে তিন মিনিট হেঁটে সামনে এগিয়ে একটি বাঁক নিয়ে অন্য বাঁকে পৌঁছাতেই লোকজন দেখে কৌতূহল হলো । আমার এক পাশে গভীর বন আর অন্য পাশে গাছগাছালি । খেতের মাঝের আলের ওপারে বাঁশগাছের ফাঁকফোকর দিয়ে টলটলে জলে শেষ দুপুরের সূর্যের আলোর ঝলকানি এসে লাগল চোখে । একটু ভালো করে তাকাতেই দেখি দিঘির টলটলে জল ঢেকে রেখেছে বড় বড় সবুজ পাতায় । আর সেই বড় বড় পাতার মাঝে দাঁড়িয়ে আছে সাদা গোলাপি পদ্মের দল । দেখেই চোখ জুড়িয়ে গেল । ঝটপট রাস্তা ছেড়ে বনের ভেতর দিয়ে খেতের আল ভেঙে আলতাদিঘির পাড়ে চলে এলাম । এত বিশাল যে দিঘির এক প্রান্ত থেকে অন্য প্রান্ত ঠিকমতো দেখাই যায় না । দেখা যাবে কী করে এক কিলোমিটারের চেয়েও দীর্ঘ এই দিঘির বিস্তার । একটু ছায়া দেখে দিঘির কাছে গিয়ে বসলাম কিছুক্ষণ ভাঙা রাস্তার ঝাঁকুনির ক্লান্তি দূর করতে । কাছে গিয়ে বসতেই দেখি বড় বড় পদ্মপাতার ওপরে মুক্তোদানার মতো জলের ফোঁটা সূর্যের আলোর ঝিলিকে ঝলমল করছে । শত শত পদ্মপাতার ওপরে এমন জলের ঝিলিক পুরো দিঘিকেই যেন এক মুক্তোর আঁধার বানিয়ে ফেলেছে । কতক্ষণ ঠায় বসে ছিলাম জানি না । তবে দিঘির অপর পাশের শালবনের ফাঁক দিয়ে সূর্যের আলোর ঝলকানি চোখে পড়তেই উঠে পড়েছিলাম । রোদ থেকে উঠে পড়ে এবার দিঘির পাড় দিয়ে ধীর ধীরে হেঁটে যেতে শুরু করলাম । শুরু থেকে শেষ পর্যন্ত । দিঘির অন্য পাড়ে চলে গেলাম সীমানা ধরে । যে পাড়ের মুগ্ধতা আরও অনেক অনেক বেশি । পদ্মগুলো যেন এপাড়েই বেশি আকর্ষণীয় । বেশি মাধুর্য ছড়ানো আর অনেক বেশি আভিজাত্যের সম্মোহনী সৌন্দর্য নিয়ে জলে ভেসে আছে । একদম দিঘির পাড় ঘেঁষে পদ্মফুলের শুরু । এপাড়ে আছে বন। পাড়জুড়ে ছায়াঘেরা পথ । বসার জন্য গাছের গুঁড়ি আর ইট পাথরের বেদি । আছে ঘাটে বাঁধা ছোট ডিঙি নৌকা । নির্ধারিত অর্থের বিনিময়ে ঘুরে আসা যায় টলটলে দিঘির ঢেউহীন জলে । ছুঁয়ে দেখা যায় । শিহরিত হওয়া যায় সাদা গোলাপি পদ্মের কোমল শরীর । হাত দিয়ে সরিয়ে দেওয়া যায় পদ্মপাতায় জমে থাকা মুক্তোদানার মতো জলের বিন্দু । আসল ঘটনায় ফিরে আসি । আমি তখন ঢাকা বিশ্ববিদ্যালয়ে ভর্তি হয়েছি । পড়ালেখা চালানোর পাশাপাশি একটা টিউশনি করি ঢাকার বাসাবোতে । ছাত্র উইলস লিটল ফ্লাওয়ার স্কুলের ইংরেজি মিডিয়ামের ছাত্র । নাম পিনাক । ক্লাস ফোরে পড়ে । সপ্তাহে চার দিন বাসায় গিয়ে পড়াতে হয় । মোটামুটি সব সাবজেক্টেই । আমি বিশ্ববিদ্যালয়ের শ্রাবণ বাসে চড়ে বাসাবোর বৌদ্ধ মন্দিরের দিকে নেমে কিছুটা হেঁটে গিয়ে ছাত্রের বাসায় কল বেল বাজাই । বেল বাজানোর পর কিছুক্ষণ দৌড়াদৌড়ির শব্দ শুনি । তারপর কিছুটা ফিসফিস করে কথাবার্তা । ছাত্রের মা ও ছেলের বাক্যবিনিময় । প্রায় মিনিট সাতেক অপেক্ষা করার পর আমি ছাত্রের সাক্ষাৎ পাই । মাথা নিচু করে হেলেদুলে পিনাক টেবিলের অন্য প্রান্তে এসে বসে । বই কলম নিয়ে টেবিলে আসার পরিবর্তে প্রায়ই দেখতাম অদ্ভুত উপায়ে হাজির হতো । যেমন কোনো দিন মোরগ লড়াইয়ের মতো করে এক পায়ে লাফাতে লাফাতে টেবিলে আসত । আবার কোনো দিন হয়তো হাতে দড়ি কিংবা হাতুড়ি নিয়ে টেবিলে আসত । পিনাক টেবিলে বসার এক মিনিট পরই ছাত্রের মা আসতেন । তার বিষয় ছিল গত দুই বা এক দিনে ছাত্র কী কী দুষ্টামি করেছে তার একটা সারমর্ম দেওয়া । আর সঙ্গে সঙ্গে আমাকে মনে করিয়ে দেওয়া যাতে আমি ছাত্রকে ইচ্ছামতো শাস্তি দিই । মোটামুটি এই ছিল প্রতিদিনকার পড়ানোর রিচুয়াল । আমিও মনোযোগ দিয়ে ছাত্রের মায়ের অভিযোগ শুনতে শুনতে অভ্যস্ত হয়ে গিয়েছিলাম । তবে কোনো দিনও ছাত্রকে শাস্তি দিইনি । শাস্তি দেওয়া আমার স্বভাব না । আইডিয়াল স্কুলে থাকা অবস্থায় নিজেই এমন সব শাস্তি পেয়েছিলাম যে কারণে মনে হতো শাস্তি দেওয়া শিক্ষক হচ্ছে আজরাইলের বন্ধু । স্কুলে থাকতে আমার এক বন্ধু মহান এক উক্তি করেছিল । আজ এত বছর পরও আমার মনে হয় বন্ধুর উক্তিটি ছিল বেশ তাৎপর্যপূর্ণ । নিষ্ঠুরতার নমুনা মানুষকে আরও নিষ্ঠুর হতে শেখায়। আমার বিশ্বাস এ কথা যেকোনো জাতির ক্ষেত্রেই সত্য । গ্রীষ্মের এক ভরদুপুরে আমি শ্রাবণ বাসে চড়ে বাসাবোতে নামলাম । বিকেলে ক্লাস ছিল না বলে ভাবলাম দুপুরে টিউশনি সেরে একবারে বাসায় যাব । প্রচণ্ড গরম । তার ওপর আবার যুদ্ধ করে বাসে চড়তে হয়েছে । এমনিতেই মাথা ও শরীর গরম । আমি বেল বাজালাম । কিছুক্ষণ পর দরজা খুলে গেল । আমি বসলাম। পাশের রুমে যথারীতি দৌড় ঝাঁপের শব্দ । আমার ছাত্র মাথা নিচু করে ধীরে ধীরে হাজির হলো । বেশ সময় নিয়ে টেবিলের ওপাশে বসল । সেদিন তার হাতের পাশে ক্রিকেটের ব্যাট আর বল । আমি বললাম এখন থেকে পরবর্তী এক ঘণ্টা ব্যাট আর বল এখানে থেকে নড়তে পারবে না । ইতিমধ্যেই ছাত্রের মা এসে গত দিনের কিছু ঘটে যাওয়া ঘটনার সারমর্ম দিলেন । পাশাপাশি বলে গেলেন ওর স্কুলে লম্বা ছুটির আগে অনেক হোমওয়ার্ক দিয়েছে । সেগুলোর মধ্যে কয়েকটি আবার পরের ক্লাসেই নিয়ে যেতে হবে । তার মধ্যে ছিল একটা রচনা। মাস শেষে ১১০০ টাকার টিউশনি অনেক বড় অঙ্কের শোনালেও মাঝেমধ্যে মনে হতো এর চেয়ে ভালো ঢাকার রাস্তায় স্কুটার চালানো । ইংরেজিতে রচনা লেখার চেয়ে আমি স্বচ্ছন্দ বোধ করতাম একটি বটগাছের আত্মকাহিনি লিখতে । ঢাকার যে এলাকায় থাকতাম সেখানে কচুরিপানার ফুল ছাড়া জীবনে নামীদামি ফুলের খুব একটা সাক্ষাৎ মেলেনি । যেসব ছেলেমেয়ে ফুল নিয়ে বেশি আহ্লাদিপনা করত তাদের মনে হতো অস্বাভাবিক । জীবনের প্রতি নিজের অসম্পূর্ণতা কিংবা ব্যর্থতা অনায়াসে অন্যের কাঁধে চড়িয়ে দিতাম । যা হোক ক্লাস ফোর পড়ুয়া ছাত্রের জন্য আজব আজব বিষয়ে রচনা লিখতে আমাকে রীতিমতো ঢাকা ইউনিভার্সিটির লাইব্রেরিতে গিয়ে বইপত্র ঘাঁটাঘাঁটি করতে হতো । অবশ্য এতে করে কিছু কিছু বিষয়ে জ্ঞানলব্ধ হয়েছে । সেদিন আমার ছাত্র চেয়ারে বসেছে ঠিকই কিন্তু লক্ষ করলাম তার এক পা প্লাস্টিকের খালি বালতির ভেতর । সে পা নাড়াচ্ছে আর তা থেকে ইচ্ছাকৃত একটা বিরক্তিকর শব্দ তৈরি করছে । সে খুব সম্ভবত আমার ধৈর্য পরীক্ষা করছে । আমি বললাম বালতি থেকে পা বের করে সুন্দরভাবে বসার জন্য । প্রথমবার বললাম । কিন্তু মনে হলো সে আমার কথায় কান দিচ্ছে না । আমি দ্বিতীয়বার প্রশ্ন করলাম সে আমার কথা শুনবে নাকি শাস্তি খাবে । ছাত্র তৎক্ষণাৎ খুব হালকা স্বরে উত্তর দিল শাস্তি খাব । মনে হলো তার এই উত্তরের সপক্ষে যুক্তি ছিল যে আমি তাকে কখনোই শাস্তি দিইনি এবং ভবিষ্যতেও সম্ভাবনা নেই । সুতরাং সে বলে ফেলল যে সে শাস্তি চায় । যদিও তার গলার স্বর ছিল হালকা । কালবিলম্ব না করে ওর গালে একটা চড় দিলাম । ও কিছুটা কিংকর্তব্যবিমূঢ় হয়ে গাল ধরে বসে রইল । আমি ভয় দেখানোর জন্য বললাম আজকেই ওকে পড়ানোর শেষ দিন । এই হুমকিটা কাজে লাগত বেশ । আমি ওর প্রতি মনোযোগ না দিয়ে রচনা লিখতে মনোযোগ দিলাম । আড়চোখে লক্ষ করলাম সে একইভাবে অনড় হয়ে মাথা নিচু করে বসে আছে । হঠাৎ চড় হজম করার জন্য হয়তো সময় নিচ্ছে । এভাবে নিস্তব্ধতায় প্রায় মিনিট পাঁচেক কেটে গেল । আমাদের পাশের ফ্ল্যাটে গ্রাম থেকে একটা কাজের ছেলে এসেছে । সে ওই বাসায় কাজ করে । নীরবতা ভঙ্গ করে পিনাক কথা বলা শুরু করল । আমি ওর কথার সূত্র ধরতে পারলাম না । অপেক্ষা করলাম আরও কিছু শোনার জন্য । বাসায় পানি না থাকলে ও পানি নিয়ে আসে । মাঝে মাঝে বাজার করে দেয় । ডাস্টবিনে ময়লা ফেলে দিয়ে আসে । রিকশা ডেকে নিয়ে আসে । সিঁড়ি দিয়ে ভারী মালামাল ওঠানামা করে । গ্রামে থাকাকালে নাকি ওই ছেলেটা রিকশাও চালাত । পিনাকের কথা শুনে বিরক্ত হওয়ার চাইতে আমি উৎসাহী হলাম বেশি । তখনো ওর কথার সূত্র ধরতে পারলাম না । কেনই বা সে এসব কথা আমাকে বলছে । ওই কাজের ছেলের বৃত্তান্ত শুনে আমি কী করব । একটু বিরতি নিয়ে পিনাক তার কথার শেষ বাক্যটি উচ্চারণ করল । ওই কাজের ছেলেটির নাম জামাল । পিনাক এখন একটা প্রাইভেট ইউনিভার্সিটিতে পড়ায় । থাকে ঢাকায় । বিয়ে করেছে । একটা ছোট্ট বাচ্চার বাবা । আমি কল্পনা করি ব্যস্ততা ভরা জীবনে এক বৃষ্টিভেজা সকালে তাড়াহুড়ো করে পিনাক ক্লাসে যায় । খুব মনোযোগ সহকারে সুনসান নিস্তব্ধতায় সে লেকচার দিয়ে চলে । হঠাৎ সে লক্ষ করে কোনো ছাত্রী তার লেকচার উপেক্ষা করে বাইরের জানালায় বৃষ্টিভেজা পৃথিবী উপভোগে ব্যস্ত । দেশে বাড়ছে ইন্টারনেটের ব্যবহার । সরকারি ও বেসরকারি নানা সেবা এখন ওয়েবসাইটেই পাওয়া যায় । এসব সেবা পেতে প্রয়োজনীয় ফরম পূরণের কাজও এখন সহজে অনলাইনে সেরে নেওয়া যায় । বাংলাদেশে অনলাইনে ভর্তির আবেদনের প্রক্রিয়া শুরু হয় সিলেটের শাহজালাল বিজ্ঞান ও প্রযুক্তি বিশ্ববিদ্যালয়ে । এরপর একে একে বিশ্ববিদ্যালয় মেডিকেল কলেজ ও জাতীয় বিশ্ববিদ্যালয়ের কলেজেও এ প্রক্রিয়ায় ভর্তি কার্যক্রম চালু হয় । এখন তো একাদশ শ্রেণিতে ভর্তির কাজও হয় অনলাইনে । নানা সরকারি বেসরকারি কাজের ফরমও পূরণ করা যায় ওয়েবসাইটে । ২০১৭ সালে অনলাইন ভর্তির কার্যক্রম নিয়ে বাংলাদেশ পরিসংখ্যান ব্যুরোর সহযোগিতায় একটি সমীক্ষা চালায় প্রধানমন্ত্রীর কার্যালয়ের অ্যাকসেস টু ইনফরমেশন । ওই সমীক্ষায় দেখা যায় দেশের পাবলিক বিশ্ববিদ্যালয় ও কলেজের শিক্ষার্থীদের মধ্যে যাঁরা অনলাইনে ভর্তির আবেদন করেন তাঁদের খরচ ৭৫ শতাংশ কম হয় । সাধারণ প্রক্রিয়ার চেয়ে অনলাইনে সময়ও কম লাগে ৮০ শতাংশ । অর্থ সময় এবং আসা যাওয়ার ক্ষেত্রে অনলাইনে আবেদনের ক্ষেত্রে এসব সুবিধার পাশাপাশি নানা ভোগান্তি থেকেও রক্ষা পান শিক্ষার্থীরা । অনলাইন ফরম পূরণের সুবিধা হলো দেশের যে প্রান্তেই থাকুন ইন্টারনেট সুবিধা নিয়ে যেকোনো সময় বা পরিস্থিতিতে আবেদন করার সুযোগ পাবেন । কম্পিউটারের পাশাপাশি মুঠোফোনেও কাজ সারা যায় । একাধিক প্রতিষ্ঠানের সামনে লাইন ধরতে হয় না । অনলাইন ফরম পূরণ প্রসঙ্গে ঢাকা বিশ্ববিদ্যালয়ের গণযোগাযোগ ও সাংবাদিকতা বিভাগের অধ্যাপক ফাহমিদুল হক বলেন প্রযুক্তি মানুষের জীবনকে গতিশীল করেছে । মানুষের শারীরিক কষ্ট কমে গেছে । কষ্টসাধ্য অনেক কাজ এখন সহজেই করতে পারছে মানুষ । অনলাইনে ফরম পূরণের মতো বিষয়গুলো এমন পরিবর্তন এনেছে দেশে । প্রযুক্তিগত সমস্যাগুলোকে যদি আরও সুষ্ঠু এবং সংগঠিতভাবে করা যায় তাহলে অনলাইন ফরম পূরণ নিঃসন্দেহে একটা ভালো উদ্যোগ । যুক্তি মানুষের মধ্যে মৌলিক পরিবর্তন এনেছে । দেশে নানা অনলাইন সেবা ও সুবিধা বাহ্যিকভাবে নানা পরিবর্তন এনেছে । কিন্তু এর নিয়ন্ত্রণ কার আছে তাও দেখতে হবে । এসব ক্ষেত্রে প্রযুক্তি গণতান্ত্রিক হতে হবে । অনলাইন ফরম পূরণের মতো সেবাগুলো সব মানুষের কাছে পৌঁছানোর চ্যালেঞ্জ এখনো পূরণ হতে বাকি । দিনের প্রায় পুরোটা সময়ই ঢাকা বিশ্ববিদ্যালয় ক্যাম্পাসে কাটে রানার । বেশ চটপটে বুদ্ধিদীপ্ত এবং সপ্রতিভ । ফলে বিশ্ববিদ্যালয়ের শিক্ষার্থীদের সঙ্গে মুহূর্তেই ভাব জমিয়ে ফেলতে পারে । এমনই একদিন সলিমুল্লাহ মুসলিম হলের সামনে একজনকে বাইক স্টার্ট দিতে দেখে এগিয়ে আসে । আবদার করে বসে বাইকে ওঠার । সপ্রতিভ রানাকে ভালো লাগে বাইকের মালিক মাহমুদ হাসানের । ঢাকা বিশ্ববিদ্যালয়ের আরবি বিভাগের চতুর্থ বর্ষের শিক্ষার্থী মাহমুদ । নিয়মিত চর্চা করেন সংগীতের । বেশ কিছুদিন ধরেই খুঁজে বেড়াচ্ছিলেন এমন কোনো পথশিশু যাকে দিয়ে পথশিশুদের জীবনসংগ্রামের গল্প তুলে ধরবেন গানে গানে । সহজাত কৌতূহলে রানাকে তুলে নিলেন বাইকে । মাহমুদ হাসান তাকে গান গাইতে বলার সঙ্গে সঙ্গেই চলন্ত বাইকের পেছনে বসেই গান ধরল রানা । ভরাট গলা তাল-লয়-সুরের টনটনে বোধ । মাহমুদ হাসান বলেন ওর গানটা শোনার সঙ্গে সঙ্গেই আমি বুঝে গিয়েছিলাম আমি এত দিন যাকে খুঁজে বেড়াচ্ছিলাম পেয়ে গেছি তাকে । তারপর ওর জীবনের গল্প শুনে অল্প সময়ের মধ্যেই লিখে ফেললাম এই গান । খুব দ্রুত সময়ের মধ্যে গানটা কণ্ঠে তুলে আমাকে আরও একবার চমকে দিল রানা । এরপর রেকর্ডিং সংগীতায়োজন ভিডিও নির্মাণ সব মিলিয়ে সময় লাগল সাকল্যে সাত দিন । যদিও এর আগেই রানাকে দিয়ে গানটি খালি গলায় গাইয়ে একজন ভিডিও করে ফেসবুকে প্রকাশ করলে হুলুস্থুল পড়ে যায় তখনই । শুধু পেছনের একজন কারিগর হিসেবেই নয় । একজন দায়িত্বশীল অভিভাবকের মতো রানাকে নিয়ে স্বপ্ন দেখছেন মাহমুদ হাসান । ভাইরাল যুগের স্বল্প স্থায়িত্বের তারকাখ্যাতি নয় । তিনি বিশ্বাস করেন রানা বাংলা গানের শ্রোতাদের হৃদয়ে চিরস্থায়ী আসন দখল করবে কোনো একদিন । আন্তর্জাতিক ক্রিকেট সংস্থা ঘোষিত বিশ্বকাপের সেরা একাদশে সাকিব থাকবেন তা অনুমিতই ছিল । বিশ্বকাপ শেষ হওয়ার ২৪ ঘণ্টা আগেই আইসিসি ঘোষিত সে সেরা একাদশে আছেন বিশ্বকাপে আলো ছড়ানো সাকিব । সেমিফাইনালে জায়গা পায়নি এমন দলগুলোর মধ্যে একমাত্র সাকিবই পেরেছেন মর্যাদাপূর্ণ একাদশে জায়গা করে নিতে । আইসিসির সেরা একাদশের অধিনায়ক নির্বাচিত করা হয়েছে রানার্সআপ নিউজিল্যান্ড দলের অধিনায়ক কেন উইলিয়ামসনকে । যাঁর হাতে উঠেছে বিশ্বকাপের সেরা খেলোয়াড়ের পুরস্কারও । এ ছাড়া একাদশে প্রত্যাশিতভাবেই চ্যাম্পিয়ন ইংল্যান্ড দলের জয়জয়কার । প্রথমবারের মতো বিশ্বকাপ জেতা ইংল্যান্ডের সর্বোচ্চ চার ক্রিকেটার জায়গা পেয়েছেন সেরাদের দলে । দ্বিতীয় সর্বোচ্চ দুজন রানার্সআপ নিউজিল্যান্ডের এবং বাকিরা দুই সেমিফাইনালিস্ট ভারত ও অস্ট্রেলিয়ার । ভারত থেকে জায়গা করে নেওয়া দুজনের কেউ অধিনায়ক বিরাট কোহলি নন । ক্রিকেটের সর্বোচ্চ নিয়ন্ত্রক সংস্থা আইসিসির মনোনীত পাঁচ সদস্যের কমিটি নির্বাচিত করে থাকে বিশ্বকাপের সেরা দল । মাঠের মাঝখানে বড় একটা হিজলগাছ । লোকটি বসে আছেন সেই গাছতলায় । শূন্যে ডান হাত এমনভাবে নাড়ছেন যেন শিল্পীর হাত । আঙুলে ধরা তুলি । পাশে রঙের পাত্র সামনে ক্যানভাস । তিনি ছবি আঁকছেন । ডান হাতে রঙের পাত্র থেকে রং লাগাচ্ছেন তুলিতে । বাঁ হাত মাঝেমধ্যেই পাশে নামাচ্ছেন । ফাঁকা শূন্য হাতই আবার তুলছেন । ঠোঁটের কাছে নিচ্ছেন । যেন চায়ের মগ তুলছেন । চায়ে চুমুক দিয়ে মগ আবার নামিয়ে রাখছেন । এ রকম দৃশ্য দেখলে কার না কৌতূহল হয় আমারও হলো । পাগল নাকি । দ্রুত হেঁটে হিজলতলায় এলাম । পোশাক আর চেহারা দেখে পাগল মনে হচ্ছে না । খুবই সুন্দর চেহারা । সুপুরুষ যাকে বলে । বয়স চল্লিশের বেশি হবে না । পরনে সাদা পাজামা পাঞ্জাবি । আপনমনে শূন্যে ছবি এঁকে চলেছেন । আমার দিকে ফিরেও তাকালেন না । পাগলই হবে । তিনি চমকে আমার দিকে তাকালেন । স্নিগ্ধ মুখে হাসলেন । আপনি কেমন আছেন । আমি অবাক । আপনি আমাকে চেনেন নাকি । না তবে আপনি যে মানুষ তা বুঝতে পারছি । আমিও বুঝতে পারলাম যা ভেবেছি তাই । এক ফাঁকে বললেন দাঁড়িয়ে রইলেন কেন বসুন । চা খাবেন । ফ্লাস্কভর্তি করা আছে । মগটা আমি ব্যবহার করছি । আপনি ওই ফ্লাস্কের মুখটায় ঢেলে নিন । সংকোচ করবেন না । আপনিও মানুষ আমিও মানুষ । খুব ভালো চা । ও বানিয়েছে । আমি হতভম্ব হয়ে দেখি সত্যি আমার হাতের কাছে ঘাসের ওপর নতুন বড় একটা ফ্লাস্ক । কোত্থেকে এল কিছুই বুঝলাম না কিছুই টের পেলাম না । ভদ্রলোক বাঁ হাত পাশে নামালেন । যেন মগটা রাখলেন । ডান হাত এমনভাবে ঘাসের ওপর নামালেন যেন তুলিটা রাখলেন । তারপর নিজ হাতে ফ্লাস্ক খুললেন । চা ঢেলে আমাকে দিলেন । খুব কম মানুষেরই সৌভাগ্য হয় এমন চা খাওয়ার । আমার পর এই সৌভাগ্য শুধু আপনারই হচ্ছে । আপনার নাম কী । ফ্লাস্কের চা ভর্তি মুখটা ধরে নিজের নাম বললাম । তারপর নিজের নাম বললেন। আমি ছবি আঁকি । ছেলেবেলা থেকেই আঁকতাম । একসময় আঁকাআঁকি পেশা হয়ে যায় । খান চা খান । ঢালার পর থেকেই অপূর্ব গন্ধ পাচ্ছি চায়ের । চায়ের এ রকম মনোহর গন্ধ হতে পারে জানা ছিল না । প্রথমে মনে হয়েছিল কী ভৌতিক কাণ্ড । ভদ্রলোক চা খাচ্ছেন ঠিকই চায়ের মগ ফ্লাস্ক দেখা যাচ্ছে না । আমাকে খাওয়ার কথা বলার সঙ্গে সঙ্গে ফ্লাস্ক হাজির । চায়ের গন্ধে এখন মাথা খারাপ হয়ে যাচ্ছে । ব্যাপারটা কী । 
নিজের অজান্তেই চায়ে চুমুক দিলাম । দিয়ে মনে হলো সত্যি এত স্বাদের চা জীবনে খাইনি । কেমন নেশা ধরানো অপূর্ব এক পানীয় । চা এ রকমও হতে পারে । আমাদের বাড়ির পরই দিগন্তব্যাপী মাঠ । আমি একা থাকি মাঠের ধারের একটা ঘরে । রাত জেগেও ছবি আঁকি । এক রাতে একটা পরির ছবি আঁকলাম । শুধু পাখনা দুটো রঙিন । ভারি সুন্দর হলো ছবিটা । আহা এ রকম একজন পরি যদি আমার বউ হতো । বাইরে শিউলি ফুলের মতো জ্যোৎস্না । সুন্দর হাওয়া বইছে । আমি ঘর থেকে বেরিয়ে এলাম । মাঠের দিকে গিয়ে একটু ঘুরলাম । ঘরে ফিরে দেখলাম এক অদ্ভুত দৃশ্য । আমি আবার হাসলাম । তিনি আমার হাসিটা খেয়াল করলেন । পাগলের প্রলাপ ভাবছেন । সেটাই ভাবার কথা । হাতে আঁকা ছবি থেকে পরির পাখা খুলে টেবিলে রাখা হবে এটা কোনো মানুষের পক্ষে মেনে নেওয়া সম্ভব না । আমিও মেনে নিতে পারছিলাম না । এ কী করে সম্ভব । আর ভারি সুন্দর একটা গন্ধ আমার ঘরে । তারপর দেখি ভাই ছবিটা জ্যান্ত হয়ে গেল । ক্যানভাস থেকে পরিটা বেরিয়ে এল । ছবিতে তো এইটুকু সাইজ । আমার দিকে অপলক চোখে তাকিয়ে আছে সে । আমিও তাকিয়ে আছি । কথা বলতে পারছি না । তার একটা সাইকেল আছে । আমাকে সাইকেলের রডে বসিয়ে নিয়ে যায়। দাঁড়ান তাকে ফোন করি । সে এসে আমাকে নিয়ে যাক । 
পাঞ্জাবির পকেট থেকে অদ্ভুত একটা মোবাইল ফোন বের করলেন তিনি । সাইকেল এসে আমাদের সামনে থামল। ভারি একটা সুগন্ধে ভরে গেল চারদিক । ভদ্রলোক রংতুলি ইত্যাদি গুছিয়ে ব্যাগে ভরলেন । ব্যাগ বা রংতুলি কিছুই আমি দেখতে পাচ্ছি না । ভদ্রলোকের অঙ্গভঙ্গি দেখে বুঝতে পারছিলাম । তারপর তিনি অদৃশ্য ক্যানভাস থেকে অদৃশ্য ছবি খুলে হাতে নিলেন । আপনার সঙ্গে গল্প করে খুব মজা পেলাম । বড়বাজারে এক তাঁতির একখানা দোকান ছিল । একদিন দোকানে বেচাকেনা করার সময় একটা জরুরি কাজে করিম এক ছেলেকে দোকানে বসিয়ে রেখে তিনি কিছুক্ষণের জন্য বাইরে গেলেন । করিম এক ঘণ্টা দোকানে বসে থাকল কিন্তু তবুও দোকানদার ফিরে এল না । এদিকে ক্রেতারা জিনিসপত্রের জন্য তাগাদা দিতে লাগল । করিম বখশের জিনিসপত্রের দাম জানা ছিল সে কয়েকখানা কাপড় বিক্রি করল । দুঃখের বিষয় সারা দিন চলে গেল তবুও দোকানদার ফিরে এলো না । করিম অগত্যা সেদিন আর বাড়ি ফিরতে পারল না । দোকানদারের অপেক্ষায় সেখানেই রাত্রি যাপন করল । পরের দিন যথাসময়ে দোকান খুলে করিম মালিকের অপেক্ষা করতে লাগল কিন্তু মালিকের সন্ধান নেই । করিম অগত্যা নিজেই দোকানে বেচাকেনা করতে লাগল । এভাবে দুদিন তিনদিন শেষে এক মাস কেটে গেল । আঁতি ফিরল না । করিম দোকানের ভার ফেলে যাওয়া অধর্ম মনে করে বিশ্বস্ত ভৃত্যের মতো কাজ চালাতে লাগল। তাঁতি যাদের কাছে ঋণী ছিল করিম তাদের সব টাকা পরিশোধ করল । তাঁতির হয়েই সে নতুন কাপড়ের চালান এনে দোকানের আয় ঠিক রাখল । এক বছর অতিবাহিত হয়ে গেল । করিমের আন্তরিক চেষ্টায় দোকানের ক্রমেই উন্নতি হচ্ছিল । শেষে এক দোকানের পরিবর্তে তিনটি দোকান স্থাপিত হলো । করিম সব দোকান তাতির নামে চালাতে লাগলো লোকেরা ভাবল করিম তাতির দোকান কিনে নিয়েছে । করিমের সম্মান প্রতিপত্তি ইত্যবসরে খুব বেড়ে গেল । 
সে সওদাগর হয়ে বিরাট কারবার চালাতে লাগল । প্রায় সাত বছর অতিবাহিত হয়ে গিয়েছে । একদিন করিম দোকানের গদিতে বসে আছে । একজন বুড়া লাঠি ভর করে তারই দোকানের সামনে করিম বলে একটা বালকের খোজ করছে । বুড়ার পরনে একখানা ময়লা কাপড় রোগা চেহারা শরীর একেবারে ভেঙে গিয়েছে । তাকে পথের ভিক্ষুক বলে মনে হচ্ছিল । করিম দৌড়ে এসে বুড়াকে বুকের সঙ্গে আঁকড়ে ধরে বলল আমি হচ্ছি সেই করিম এই সাত বছর আমি আপনার দোকান পাহারা দিয়েছি । দয়া করে এখন আপনি আপনার দোকানের ভার নিন আমি বিদায় হই । করিমের মহপ্রাণের পরিচয় পেয়ে বৃদ্ধের দুচোখ দিয়ে পানি পড়তে লাগল । বললেন আমার আর কিছু দরকার নেই এ সবই তোমার । আমার এ সংসারে যারা আপন ছিল সবাই আমাকে ছেড়ে গেছে । এখন তুমিই আমার আপন । সেই সাত বছর আগের কথা এখান থেকে বেরিয়ে পথে সংবাদ পেলাম আমার পত্নীর সাংঘাতিক পীড়া । কালবিলম্ব না করে আমাকে বাড়ি যেতে হয়েছিল । গিয়ে দেখলাম পত্নীর মৃত্যু হয়েছে । তার মৃত্যুর কয়েকদিন পরে ছেলে দুটো মারা গেল । তারপর নানা দুর্বিপাকে পড়ে আমি কিছুতেই বাড়ি ত্যাগ করতে পারলাম না । তারপর এই দীর্ঘ সময় অতিবাহিত হয়ে গিয়েছে । এখন আমার কেউ নেই । আত্মীয় স্বজন অর্থ দেহের বল সব হারিয়ে এখন আমি পথের ফকির হয়েছি । অতি দুঃখে অনেক আশা নিরাশায় মনে হলো দোকানে গিয়ে একবার করিমের সন্ধান করি তাকে যদি পাই তার কাছ থেকে দু এক টাকা ভিক্ষে নেব । দোকান কি আর এতদিন আছে ? করিম আমি তোমাকে এমন রাজার হালে দেখব এ কখনো মনে করিনি । আর তুমি যে এমন করে আমার কাছে পরিচয় দিলে এ ভেবে আমার মনে যে কী আনন্দ হচ্ছে তা আর কী বলব । বলো বাবা তুমি মানুষ না ফেরেশতা । করিম সবিনয়ে বলল আপনি আমার পিতার মতো আমাকে বিশ্বাস করেছিলেন সে বিশ্বাসকে আমি রক্ষা করতে পেরেছি এই আমার পক্ষে ঢের । এর বেশি আমি কিছু আশা করিনি । তাঁতি করিমের হাত থেকে দোকানের ভার গ্রহণ করলেন না । জীবনে তার আর বন্ধন রইল না । একটা মাসিক বন্দোত করে তিনি অতঃপর তীর্থে চলে গেলেন ।  লুৎফর রহমান মাগুরা জেলায় জন্মগ্রহণ করেন । লেখাপড়া শেষ করে প্রথম জীবনে কিছুদিন শিক্ষকতা করেন । পরে ডাক্তারি পেশা গ্রহণ করেন । তিনি অনেক উপদেশমূলক প্রবন্ধগ্রন্থ রচনা করেন । এই সৃষ্টিশীল প্রাবন্ধিক মৃত্যুবরণ করেন । এক তাতির একটি কাপড়ের দোকান ছিল । একদিন জরুরি কাজে তিনি দোকানের বাইরে গেলেন দোকানের দায়িত্ব দিয়ে গেলেন করিম নামের এক ছেলেকে । নানা দুর্বিপাকে পড়ে দোকানি দীর্ঘদিন ফিরে আসতে পারলেন না । করিম সততার সাথে কাজ করে দোকানের অনেক উন্নতি করল । ক্রমে এক দোকানের পরিবর্তে তিনটি দোকান স্থাপিত হলো । প্রায় সাত বছর পরে হঠাৎ দোকানি ফিরে এলেন । করিম সাদরে তাকে বরণ করে দোকানের দায়িত্ব তার হাতে তুলে দিতে আগ্রহী হলো । করিমের মহৎ প্রাণের পরিচয় পেয়ে বৃদ্ধ দোকানি অভিভূত হলেন । নিজের জন্য একটা মাসিক বন্দোবস্ত করে করিমের হাতেই দোকান বুঝিয়ে দিয়ে তিনি তীর্থে চলে গেলেন । বালক তার সততার পুরস্কার পেল । আমার বাবা মুক্তিযোদ্ধা । নয় নম্বর সেক্টরে ক্যাপ্টেন শাজাহানের নেতৃত্বে যে বিশাল মুক্তিবাহিনীর দল গড়ে উঠে বাবা ছিলেন তাদের একজন । ক্যাপ্টেন শাজাহান ছিলেন দুর্ধর্ষ মুক্তিযোদ্ধা । বরিশালের বিভিন্ন জায়গায় ছিল তার বাহিনীর তৎপরতা । পাকিস্তানি হানাদার বাহিনীর উপরে যখন তখন আক্রমণ চালিয়ে ক্যাপ্টেন শাজাহান ও তার গ্রুপ তাদের নাজেহাল করে তুলতেন। বাবা ছিলেন খুব নামকরা মুক্তিযোদ্ধা । তেমনি সাহসী । বাবা বয়সে বড় হলেও ক্যাপ্টেন শাজাহান বাবাকে অত্যন্ত স্নেহ করতেন । একবার হলো কী খালের ওপারে ক্যাম্প বসাল পাকিস্তানি মিলিটারি । তাদের সঙ্গে অনেক রাজাকার । রাজাকাররা তখন অবস্থা খারাপ বুঝে মিলিটারিদের সাথে সাথে ঘুরত । ভাবত বুঝি অস্ত্রের সাথে সাথে থাকলে তারা নিরাপদে থাকবে । যা হোক ক্যাপ্টেন শাজাহান স্থির করলেন রাতের বেলা খাল পেরিয়ে তাদের আক্রমণ করবেন । সেই হিসেবে আমার সাহসী বাবাকে আগের দিন রেকি করতে পাঠানো হল । বাবার পরিবেশজ্ঞান ছিল খুব তীক্ষ । সন্ধ্যেবেলা গোপনে খাল পার হয়ে বাবা ওপারে গিয়ে দেখলেন বিস্তীর্ণ মাঠ । বাবা জঙ্গলের ধার ঘেঁষে মাঠ পার হতে লাগলেন । আর সেই সময় ঘটল বিস্ফোরণ । মাঠের দুধারে ছিল মাইন পাতা যা বাবা ঘুণাক্ষরেও টের পাননি । মাইনের উপরে সরাসরি পা ফেলতেই বিস্ফোরণে বাবার দুটি পাই হাঁটুর নিচ থেকে উড়ে গেল । বাবা জ্ঞান হারালেন । বাবার পেছনে ছিলেন আর একজন মুক্তিযোদ্ধা । তিনি বাবাকে টেনে হেঁচড়ে নিয়ে গেলেন গহিন জঙ্গলের ভিতরে । সেখান থেকে পরে তাদের উদ্ধার করা হলো । বাবার মুক্তিযোদ্ধা জীবনের সেখানেই হলো ইতি । এই ঘটনার পর বাবাকে সীমান্তের ক্যাম্পে পাঠিয়ে দেওয়া হলো । দীর্ঘদিন চিকিৎসা হলো বাবার । দুটো নকল পা তৈরি করে দেয়া হলো বাবাকে । কাঠের নকল পা । হাতে লাঠি নিয়ে কাঠের পা লাগিয়ে বাবা আমার নতুন করে হাঁটতে শিখলেন । আস্তে আস্তে । বাবা যখন মুক্তিযুদ্ধে আমি তখন খুব ছোট্ট । এক বছর হয়েছে কি না সন্দেহ । তাই মুক্তিযুদ্ধ থেকে ফিরে এসে বাবা আমাকে কোলে তুলতেই আমি ভ্যাক করে কেদে সারা । আর বাবাও আমাকে কোলে তুলে অপ্রতুত । তারপর আস্তে আস্তে বাবার সাথে ভাব হলো । এখন আমার সবচেয়ে বড় বন্ধু বাবা । আর বাবার বন্ধু আমি । বাবাকে আমি খুব ভালোবাসি । তবু মনে হয় কোথায় যেন ফাক থেকে যায় । আমাদের বাড়িতে শুধু আমি আর বাবা থাকি । সরকার কিছু অনুদান দেন । আর বাবা বাড়ি বসে বিভিন্ন প্রতিষ্ঠানের জন্যে কি সব রিপোর্ট তৈরি করেন । এই দিয়ে আমাদের সংসার চলে । দাদা বাবার জন্যে ছোট একটা বাড়ি রেখে গেছেন । আমাদের তাই বাড়িভাড়া লাগে না । আমার বয়স ষোল । বাবার বয়স তেতাল্লিশ । আমি এইবার মাধ্যমিক পরীক্ষা দিয়েছি । পরীক্ষা মোটামুটি হয়েছে । খুব একটা লেখাপড়া করতে আমার মন চায় না । বাবা মন খারাপ করবেন ভয়ে আমি পড়ি । আমাদের বাড়িটা কী নির্জন । খাচায় একটা ময়না পাখি পুষেছি । বেশির ভাগ সময় আমি তার সঙ্গেই কথা বলি । তাকে ছোলা খেতে দিই । সে আমাকে নয়ন ও নয়ন বলে ডাকে । আমার ডাকনাম নয়ন । বাবা সারাটা সকাল বইপত্তর নিয়ে ঘাঁটাঘাঁটি করেন । বাসায় একটা কাজের বুয়া আছে । সে রান্নাবান্না করে । আমি আর বাবা খাই । দুপুরে বাবা ঘুমাতে চলে গেলে সারা বাড়িতে আমি একা । আমার ভালো লাগে । বিকেলে আমার বন্ধু নিয়ামত আসে । আমরা বাড়ির সামনের মাঠে কোর্ট কেটে ব্যাডমিন্টন খেলি । সন্ধ্যের আগে আগে চলে যায় । তারপর আমি বাড়ির মধ্যে ঢুকে দেখি বাবা আমার জন্যে চা নাস্তা সাজিয়ে বসে আছেন । নাস্তা শেষ হলে আমি আর বাবা গল্প করি ।কত গল্প কত রকমের গল্প । যদিও সেগুলো সত্যি ঘটনা তবু গল্পের সেরা । একাত্তরে আমাদের দেশে যে অবিশ্বাস্য মুক্তিযুদ্ধ ঘটে গেছে তার বিভিন্ন ঘটনা নিয়ে গল্প করেন বাবা । বাবা বলেন এই দেশের শহরে গ্রামে  মাঠে ঘাটে খালে বিলে নদীতে হাওড়ে  পাহাড়ে জলাভূমিতে ঘটে গেছে মুক্তিযোদ্ধাদের হাজার রকমের অপারেশন যা ইতিহাস হয়ে আছে । আমার ইচ্ছে আমি আর একটু বড় হয়ে এই ইতিহাস পড়ব । বাবা এক ঘরে আমি অন্য ঘরে । আগে বাবা আর আমি এক ঘরে ঘুমাতাম । মাধ্যমিক পরীক্ষার আগে আগে আমার ঘর আলাদা করে দিয়েছেন বাবা যাতে আমি অনেক রাত জেগে লেখাপড়া করতে পারি । সেই থেকে আমি পাশের ঘরে শুই । বড়দের মতো আলাদা ঘরে শুতে আমার ভাল লাগে । আবার বাবার ঘরে শুয়ে শুয়ে গল্প করতেও ভালো লাগে। কোন কোন দিন বাবাকে চিনতে পারিনি । চেনা বাবা হঠাৎ করে অচেনা হয়ে যান । এরকম হলে সেদিন আর আমার সাথে বেশি কথাটথা বলেন না বাবা । বই পড়েন না । রিপোর্ট লিখেন না । পাখির খাচার সামনে দাড়ান না । পাখিটাকে কথা বলা শেখান না । শুধু চুপচাপ জানালা দিয়ে একমনে তাকিয়ে থাকেন । সেদিন বাবার মন খারাপ হয় । আমি সেদিন সারাদিন বাবার আশপাশ দিয়ে ঘুরঘুর করি । বাবার জন্যে আমার মন কেমন যে করে । বাবাকে খুশি করার জন্যে কত রকমের ফন্দি আঁটি । কিন্তু কোনোটাই করা হয়ে উঠে না । সেইদিনটাও ছিল যেন বাবার মন খারাপের দিন । সেদিন আবার আকাশে চাঁদ উঠছে খুব বড় হয়ে । পূর্ণিমা টুর্ণিমা ও হবে । বাবা সারাদিন চুপ করে বসে ছিলেন । রাতে আমি সাহস করে বাবার কাছে গিয়ে বললাম বাবা ছাদে যাবে । বাবা আমার মুখের দিকে চুপ করে কিছুক্ষণ তাকিয়ে থেকে বললেন কেন ? আমি ঢোক গিলে বসলাম । এই এমনি আজ অনেক বড় চাঁদ উঠেছে তো । অনেক আলো আকাশে । কী ভেবে বাবা বললেন চল । এরপর বাবা অনেকক্ষণ ধরে বসে বসে তার নকল পা দুটো লাগালেন । কাঠের পা । হাতে লাঠি নিলেন । তারপর একটু একটু করে হেঁটে দোতলায় সিঁড়ি বেয়ে ছাদে উঠলেন । অনেকক্ষণ লাগল বাবার উঠতে । বাবার পেছন পেছন আমিও ছাদে উঠলাম । ছাদের উপর লম্বা লম্বা সিমেন্টের ঢালাই । একটা ঢালাইয়ের আবর্জনা পরিষ্কার করে আমি আর বাবা বসলাম । আমাদের মাথার উপরে চাঁদ তখন হাসছে । চাঁদের হাসি দেখে আমারও খুব হাসি পেল । আমি হেসে বাবাকে বললাম সুন্দর আলো তাই না বাবা ? বাবা বললেন সুন্দর । এরপর বাবা চারদিকে তাকিয়ে দেখতে লাগলেন । আমাদের বাড়ির পাশে মদের বাড়ি । তার পাশে সত্যদের বাড়ি । তার পাশে মেরিনাদের বাড়ি । বাড়িগুলোর পরে লম্বা রাস্তা যতদূর চোখ যায় চলে গেছে । রাস্তার পাশেই খোলা মাঠ । রাতের বেলা একটু কুয়াশা জমে যেন সেটাকে তেপান্তরের মাঠ বলে মনে হচ্ছে । আমাদের বাড়ির সীমানার ভিতরে আম আর কাঠালের গাছ । গেটের পাশে সাদা ফুলে ভরা কামিনী গাছের ঝাড় । একটা কাঠবাদামের চার ছাতার মতো ডানা মেলে আছে উঠোনে । বাতাসে ফুলের মৃদু সুঘ্রাণ । বাবা চারদিক ঘুরে ঘুরে দেখে বললেন আমাদের দেশটা সুন্দর । আমি চুপ করে থাকলাম । তখন বাবা হঠাৎ করে আমার দিকে মুখ ঘুরিয়ে বললেন তোর খুব মন খারাপ করে তাই না ? আমি বাবার কথা শুনে হকচকিয়ে গিয়ে বললাম কেন ? বাবা বললেন আমাকে নিয়ে মানুষজনের সামনে তোর খুব লজ্জা হয় না রে ? আমি বললাম কেন ? বাবা বললেন আমি যে তোকে কোথাও বেড়াতে নিতে পারি নে হৈ চৈ করতে পারি নে তোকে আনন্দ দিতে পারি নে আমার যে পা নেই । বাবার কথা শুনে আমি থ হয়ে গেলাম । অনেকক্ষণ চুপ করে থেকে বললাম একথা কেন বলছ বাবা ? বাবা আমার দিকে ফিরে কেমন করে যেন হেসে বললেন তোর সব বন্ধুর বাবার পা আছে । তোর নিশ্চয় মানুষের কাছে বলতে খারাপ লাগে যে বাবা পঙ্গু । তার দুটি পা ই নেই । তুই যখন আরও বড় হবি তুইও আমাকে ছেড়ে চলে যাবি । কিন্তু বিশ্বাস কর আমি কোনোদিনও কারো ঘাড়ে বোঝা  হব না । বাবার কথা শুনে স্তমিত হয়ে গেলাম আমি । আমার বয়স এখন ষোলো । যখন আমি খুব ছোট্ট আমার বাবা মুক্তিযুদ্ধে যান খুব বীরত্বের সঙ্গে যুদ্ধ করেন নয়টা মাস । দেশ স্বাধীন হবার মাত্র ক সপ্তাহ আগে মাইন বিস্ফোরণে বাবা পা হারান । নিজেকে মুক্তিযোদ্ধা হিসেবে গণ্য করে অত্যন্ত গর্ববোধ করেন আমার বাবা । সেই বাবার মুখে এই কথা শুনে আমি হতভম্ব হয়ে গেলাম । আতে আস্তে বোধশক্তি ফিরে এলো আমার । আমি বাবার পাশ ঘেঁষে বসলাম । বাবার মুখের দিকে তাকালাম । তাকিয়ে থেকে বললাম আমাদের মতো ছেলেদের পাগুল ঠিক রাখতে গিয়ে তুমি মুক্তিযুদ্ধে নিজের পা হারিয়েছিলে বাবা । তুমি নিজের পা অক্ষত রাখতে চাইলে আজ এই দেশে আমাদের মতো ছেলেরা তাদের দুটো পাই হারাত। আমি তোমাকে ছেড়ে এ কোনোদিন যাব না বাবা । কক্ষনো না । আমার কথা শুনে মনে হলো বাবার কাঠের পা দুটো কেমন যেন থর থর করে কেঁপে উঠল । অবশ্য এটা আমার চোখের ভুলও হতে পারে । কাঠের পা কি কখনো আবেগে কেঁপে উঠতে পারে ? সৈয়দ হক যশোর জেলায় জন্মগ্রহণ করেন । ঢাকা মেডিকেল কলেজ থেকে এমবিবিএস পাশ করেন । তিনি পেশায় চিকিৎসক । তিনি বাংলাদেশের একজন বিশিষ্ট শিশু সাহিত্যিক। বাংলাদেশের স্বাধীনতা সংগ্রামে এ দেশের মানুষ মরণপণ লড়াই করে বিজয়ী হয় । এই যুদ্ধে দেশের লক্ষ লক্ষ মানুষ জীবন দান করেন । অসংখ্য মুক্তিযোদ্ধা যুদ্ধাহত হয়ে স্বাধীন দেশে জীবনযাপন করেন । এই গল্পের নায়ক একজন বীর মুক্তিযোদ্ধা । যুদ্ধের শেষদিকে একটি অপারেশন আগে রেকি করতে গেলে মাইন বিস্ফোরণে তার দুই পা হাঁটুর নিচ থেকে উড়ে যায় । চিকিৎসা করানোর পরে তিনি ধীরে ধীরে সুস্থ হয়ে উঠেন । তাকে দুটো নকল পা লাগিয়ে দেয়া হয় । একদিন যুদ্ধ শেষ হয় । স্বাধীন দেশে ফিরে আসেন তিনি । একমাত্র ছেলেকে নিয়ে শুরু করেন নতুন জীবন । ছেলের যখন ষোল বছর বয়স তখন একদিন তার মনে হয় বড় হয়ে ছেলেটি ওর পঙ্গু বাবাকে ছেড়ে চলে যাবে নাতো ? মুক্তিযোদ্ধার ভীষণ মন খারাপ হয় । 
একদিন ছেলেকে এই কথা জিজ্ঞেস করতেই ছেলেটি হতভম্ভ হয়ে যায় । ও বাবার পাশে বসে বলে বাবা তুমিতো আমাদের মতো ছেলেদের পা ঠিক রাখতে মুক্তিযুদ্ধে নিজের পা হারিয়েছিলে । তুমি তোমার পা অক্ষত রাখতে চাইলে আমাদের মতো ছেলেরা তাদের পা হারাত বাবা । আমি তোমাকে ছেড়ে কোনদিন কোথাও যাব না । ছেলের কথা শুনে মুক্তিযোদ্ধা বাবা গভীর আবেগে কেঁপে উঠেন । উঠোনের কোণার দিকে বিশাল যে গাছটা সেটা একটা নিমগাছ । নিমপাতা স্বাস্থ্যের জন্য ভালো । চারপাশের গাছের এত সবুজ রঙের পাতা । ঘাসের বনে ছোট ছোট রঙিন ফুল আবার মনটাকে অন্যরকম করে দেয় । কিছুক্ষণ আগে শোনা যাচ্ছিলো ঘুঘুর ডাক । একটু আগে একটা রঙিন পাখিও চোখে পড়েছে । পাখির পালকে অনেক রং । নাম না জানা পাখিটার একটা নাম ঠিক করে ফেলে অমি । পাখির নাম রঙিলা । ঠিক সে সময় চোখে পড়ল নীল রঙের হাফপ্যান্ট আর নীল রঙের হাফশার্ট পরা একটা লোক। একটা কাঠের বাক্স ঠেলে সামনে নিয়ে আসছে । লোকটা হেঁড়ে গলায় ডাক দিচ্ছে আইসক্রিম । এই জঙ্গলের মধ্যে লোকটা আইসক্রিম কার কাছে বিক্রি করবে ? প্রথমেই প্রশ্নটা অমির মাথায় এলেও পরে মনে হলো লোকটা কোথায় কার কাছে আইসক্রিম বিক্রি করবে তার জানার দরকার কী ? বরং লোকটাকে ডেকে একটা আইসক্রিম কেনা যায় । জানালা দিয়ে অমি ডাক দেয় আইসক্রিমঅলাকে । দরজা খুলে বাইরে দাঁড়াতেই আইসক্রিমঅলা বলে কী আইসক্রিম খাবেন ? বাপরে এই জঙ্গলে আইসক্রিম পাওয়া যাচ্ছে এটাতো বেশি । তারপর আবার কী আইসক্রিম পাওয়া যাবে । তার পছন্দেরও সুযোগ রয়েছে । ভীষণ অবাক হয় অমি । কী ধরনের আইসক্রিম রয়েছে ? আপনি কি নতুন এসেছেন ? কালাম সাহেব কোথায় ? আপনি কালাম সাহেবকে চিনেন ? তিনি আপনার কে হন ? আপনি বেড়াতে এসেছেন ? ঠিক বেড়াতে নয় । তবে ময়মনসিংহ যাচ্ছিলাম । গাড়ি নষ্ট হয়ে যাওয়ায় কালাম সাহেবের এখানে এসেছেন । আজই কি চলে যাবেন ? আজ নয় কাল ফিরব । অমি বলল জায়গাটা খুব সুন্দর । আগে আরও সুন্দর ছিল । সেটা কী রকম ? এই বাড়িটা জমিদার রায় বল্লভ রায়ের । রায় বল্লভ রায় । খুব কম জমিদারই আছে যাদের নামের আগে পরে দুবার রায় লেখা হয় । সেই জমিদার এখন কোথায় ? এই বাড়ির ভিতরেই আছে । মানে ? বসার ঘরে । জমিদার সাহেবের একটা বিশাল ছবি টাঙানো আছে । আমার পুরো বাড়ি দেখা হয় নি । সময় পেলে দেখে নিবেন । আমার আইসক্রিম দিলেন না ? মুখে যদিও লোকটা বলল তাইতো । কিন্তু তারপরই আবার অমিকে বলল একসময় এই বাড়িটার অনেক জৌলুস ছিল । সেটা অবশ্য আমি কাল রাতেই বুঝেছি । কেমন করে ? মামা বললেন বাড়িটা অনেক বড় । এত রাতে দেখার দরকার নেই । তাই বুঝি খেয়েদেয়ে তাড়াতাড়ি শুয়ে পড়েছেন ? বাড়ির ভিতর একটা ফোন রয়েছে । অবশ্য ফোনটা এখন নষ্ট । নষ্ট হবারই কথা । এই বাড়ির অনেক কিছুই এখন নষ্ট । কী রকম ? পুরো বাড়ির প্রত্যেক ঘরে বড় দেয়াল ঘড়ি ছিল । সেগুলো সবই নষ্ট । বসার ঘরে টানা পাখা ছিল । সেটাই এখন কেউ চালায় না । টানা পাখা নষ্ট হয় কখনো ? নষ্ট হয় না । কিন্তু দড়িগুলো সব পুরনো হয়ে ছিড়ে গেছে । বাড়িটার কেউ কোনো যত্ন নেয় না কেন ? সে প্রশ্ন তো আমারও । এই ধরনের বাড়ির সরকারের উচিত রক্ষণাবেক্ষণের ব্যবস্থা করা । আপনার মতো সবাই যদি ব্যাপারটা বুঝতে পারত । যাই হোক গলাটা একদম শুকিয়ে গেছে । একগ্লাস পানি খাওয়াবেন ? ভারি মজার ব্যাপার তো কোনো আইসক্রিমআলা পানি খেতে চায় ? এমন কথা কখনো শোনেনি অমি । অবশ্য ময়রা নিজের মিষ্টি খায় না । সুতরাং আইসক্রিমঅলা নিজের আইসক্রিম নাও খেতে পারে । আপনি দাঁড়ান । আমি পানি এনে দিচ্ছি । বাড়িতে আর কেউ নেই ? আবদুল চাচা ছিলেন । তিনিও বাজারে গিয়েছেন । দুঃখিত আমার জন্যে আপনাকে কষ্ট করতে হচ্ছে । পানি খেতে চেয়েছেন তো কষ্টের কী আছে ? অমি ঘরের ভিতরে চলে যায় । ওর ঘরে জগের মধ্যে পানি রাখা । জগ থেকে গ্লাসে পানি রাখতে গিয়ে অবাক অমি । কী আশ্চর্য জগ একদম খালি । অথচ ওর স্পষ্ট মনে আছে আবদুল চাচা জগ ভরে পানি রেখে বলে গিয়েছিল এই জগে পানি রইল । বিকেলে আবার পানি ফোটাব । অমি বলেছিল আর দরকার হবে না । এক জগ পানিতে আমার কাল সকাল পর্যন্ত চলবে । আবদুল চাচার কথায় বোঝা যাচ্ছে ঘরে আর খাবার পানি নেই । বাথরুমের কলের দিকে চোখ পড়ে অমির । কিন্তু কলের প্যাচ খুলছে না । এত বড় বাড়ি । কোথায় খুঁজবে পানি । অমি খালি গ্লাসটা নিয়ে আবার বাইরে এসে দাঁড়ায় । কী পানি পেলেন ? মাথা নিচু করে থাকে অমি । দেখলেন তো এত বড় বাড়ি কিন্তু একফোঁটা পানি পেলেন না । কী দুর্ভাগ্য । সত্যি ব্যাপারটা বড় দুর্ভাগ্যের । এই দুর্ভাগ্য এড়াতে পারে নি রাজা রায় বল্লভ রায়ও । রাজার আবার দুর্ভাগ্য হয় কী করে ? সেই তো কথা । যে রাজার নামের ডাকে সব প্রজারা এক হয়ে যেত সেই রাজার ভাগ্যের এমন পরিণতি হবে তা কেউ ভাবে নি । কী হয়েছিল রাজার ? একাত্তরের কথা নিশ্চয়ই আপনি জানেন । আমাদের স্বাধীনতা যুদ্ধের সময় ঘটনাটা ঘটেছিল । কী ঘটনা ? ঠিক সেসময় হঠাৎ করে গাড়ির হর্নের শব্দ শোনা যায় । ড্রাইভার বোধহয় গাড়ি নিয়ে ফিরে আসছে । অমি আইসক্রিম’অলাকে বলল আমাদের গাড়ি ফিরে আসছে । গাড়িতে পানির বোতল আছে । আপনাকে পানি দেব । ঠিক আছে তবে বোধহয় সেটা লাগবে না । অদ্ভুতভাবে লোকটি দুই চাকাঅলা আইসক্রিমের কাঠের বাক্সটা নিয়ে কিছু বলার আগেই নিমিষের মধ্যে অদৃশ্য হয়ে যায় । ড্রাইভার এসে চাবি দিয়ে চলে যায় । আর কী আশ্চর্য আবার আইসক্রিমঅলা আইসক্রিমের বাক্স নিয়ে উপস্থিত হয় অমির সামনে । হঠাৎ করেই অমির মনে হলো একটু আগে যে আইসক্রিমঅলাকে অমি দেখেছিল সেই একই আইসক্রিম’অলা। কিন্তু তার বয়স বেড়ে গেছে অনেক । আগের আইসক্রিমঅলা ছিল কিনা সেটাও মনে করতে পারছে না অমি । আপনি আবার ফিরে এলেন যে । আপনার আইসক্রিমটা দিতে ভুলে গেছি । আমিও পানি দিতে ভুলে গেছিলাম । এই কথা বলে অমি গাড়ির দিকে এগোয় । আইসক্রিমঅলা বলে এখন পানি আর খেতে ইচ্ছা করছে না । বরং আপনি কী আইসক্রিম যেন খাবেন বলেছিলেন । যখন আমি তার ড্রাইভারের সঙ্গে কথা বলছিল তখন ঐটুকু সময়ের মধ্যে লোকটা কোথায় গিয়েছিল ? অমির কথাটা মনে হওয়ার কারণ আইসক্রিমঅলা লোকটি হঠাৎ যেন খুব পরিশ্রান্ত হয়ে গেছে । কথা বলতে গিয়ে হাঁপাচ্ছে । আপনি আমাকে রাজা রায় বল্লভ রায়ের দুর্ভাগ্যের কথা বলতে যাচ্ছিলেন । আমি শুনতে পাচ্ছি না । একটু জোরে বলবেন ? চিৎকার করে অমি বলে । রাজা রায় বল্লভ রায় । এই নাম আপনি কোত্থেকে জানলেন অমি সাহেব ? অমি হঠাৎ খেয়াল করে ওর পুরো গা ধরে ঝাঁকাচ্ছে বাড়ির কেয়ারটেকার আবদুল চাচা । আর বলছে এই নাম আপনি কী করে জানলেন ? ঐ তো উনি বলেছেন । কে বলেছেন ? ঐ আইসক্রিমঅলা । এই জঙ্গলে আইসক্রিমঅলা আসবে কোথা থেকে ? কী বলছেন অমি সাহেব । এই তো এখনই আমার সাথে কথা বলছিল । কোথায় গেল ? কিছুক্ষণ আগে ড্রাইভার আসার সময় যেমন অদৃশ্য হয়ে গিয়েছিল আইসক্রিমঅলা আবদুল চাচা আসার সময়ও ঠিক সেরকম কাণ্ড ঘটেছে । চোখের সামনে কেউ নেই । গেল কোথায় লোকটা ? চাচা এদিকে আসেন খুঁজে দেখি । খোজার দরকার নাই। কেন? সত্যি সত্যি কেউ আসে নি । বিশ্বাস করেন আবুদল চাচা আমি অনেকক্ষণ ধরে লোকটার সাথে কথা বলেছি । এমনকি তার জন্যে পানিও আনতে গেছি । বলতে বলতে আমি আবদুল চাচাকে নিয়ে ঘরে প্রবেশ করে । লোকটিকে তুমি পানি দিয়েছিলে ? কেমন করে দেব ? তুমি জগে পানি রেখে যাও নি ? আমি নিজের হাতে পানি রেখে গেছি । এইতো জগ ভরা পানি । আবদুল চাচা সামনে গিয়ে জগটা দেখায় । আমি অবাক হয়ে দেখে তাইতো ? জগ ভরা পানি । একটু আগে 
অমি তাহলে কী দেখেছে ? আমি কলেও পানি পাই নি । কলের প্যাচ খুলছিল না । এই বাড়ির সবগুলো কলের প্যাচ উল্টোদিকে । সেটা আপনি বুঝতে পারেন নি । উল্টোদিকে কেন ? রাজা রায় বল্লভ রায় আমেরিকায় গিয়েছিলেন । আমেরিকায় কল উল্টোদিক ঘোরালে পানি আসে । লাইটের সুইচ উল্টোদিকে টিপে বাতি জ্বলে । এ বাড়ির সবকিছু সেই আমেরিকার নিয়মে করে গেছেন রাজা মশাই । সেই রাজা মশাই কোথায় ? সেটা কেউ জানে না । জানে না মানে ? একাত্তর সালে পাকিস্তানি সৈন্যরা এই পথ দিয়ে যাওয়ার সময় এই বাড়িতেও ঢুকেছিল । শোনা যায় সেই সময় স্থানীয় একজন মাতব্বর মাহতাবউদ্দিন রাজাকে খুন করে এই বাড়ির দখল নিয়েছিল । রাজাকে খুন করে ? পঁচিশ মার্চের পরে রাজার পুরো পরিবার বিদেশে চলে গিয়েছিল । কিন্তু রাজা বলতেন তিনি এই এলাকার রাজা । প্রজাদের ছেড়ে কোথাও যাবেন না । তবে তার দুর্ভাগ্য পাকিস্তানি সৈন্যদের আসার খবর পেয়ে তার দেহরক্ষী ও প্রজারা সবাই পালিয়ে গিয়েছিল । মাহতাবউদ্দিন আহমদ এখন কোথায় ? পালিয়ে গেছে । কেউ কেউ বলে মাঝে মাঝে এই বাড়ি দখল নেয়ার চেষ্টা সে নানাভাবে করে । কিন্তু আপনার মামার জন্য সেটা সম্ভব হয় নি । বরং এই এলাকার অনেকে এই ঘটনা জানতে পেরে এখনও মাঝে মাঝে মাহতাবউদ্দিন আহমেদের বিচার দাবি করে । কিন্তু রাজা রায় বল্লভ রায় যে মারা গেছেন তার কোনো প্রমাণ আছে ? সেটাই সবচেয়ে বড় রহস্য । তবে লোকে বলে এই এলাকায় মাঝে মাঝে রাজা রায় বল্লভ রায়ের মত একই চেহারার মানুষ দেখা যায় । আমিও কি আজ সেরকম কাউকে দেখেছি ? জানি না । কিন্তু এর আগেও শুনেছি এই বাড়ির দরজা পর্যন্ত রাজার চেহারার মতো অনেককে দেখা গেছে । রাজা এই বাড়ির ভিতরে এসেছেন এমন কাউকে শোনা গেছে ? না তবে তার একটা বড় কারণ ঠিক বাড়ির সামনে যে নিমগাছটা রয়েছে সেটা । নিমগাছে তো ভূত থাকে শুনেছি । লোকে সেটা বলে । কিন্তু আসলে অনেক গুণ রয়েছে । অমি আর কথা আগায় না । নিমগাছের ভূত এসব আলোচনা তার ভালো লাগছে না । আবদুল চাচা এই সময় বলে এই বাড়ির কাচারিঘরে রাজার একটা ছবি রয়েছে দেখবেন ? হ্যা অবশ্যই । কাচারিঘরের দিকে এগোয় অমি । দেয়ালে একটা বিরাট তৈলচিত্র । একটু আগে যে আইসক্রিমঅলার সঙ্গে অমি কথা বলছিল হুবহু সেই চেহারা । শুধু ছবির লোকটার পরনে রাজকীয় পোশাক । এই হলো রাজা রায় বল্লভ রায়ের ছবি । আর রাজার প্রিয় খাবার ছিল আইসক্রিম । বলা হয় তিনবেলাই খাবারের সঙ্গে রাজা আইসক্রিম খেতে পছন্দ করতেন । অমি নটরডেম কলেজে ফাস্ট ইয়ারে পড়ে । ভূতের সঙ্গে তার দেখা হয়েছে এটা কোনোমতেই মানতে রাজি নয় সে । কিন্তু একজন আইসক্রিমঅলার সাথে তার কথা হয়েছে সেই ব্যাপারেও কোনো ভুল নেই । আবদুল চাচা নিমগাছের কথা বলে আসলে ভূতেরই ইঙ্গিত দিয়েছে সেটা বুঝতে পারছে অমি । সূর্য প্রায় ডুবু ডুবু । কাল সকালে এই বাড়ি ছেড়ে অমি চলে যাবে । কোনোদিন আর এই বাড়িতে ফিরে আসবে কিনা তা সে জানে না । আপনার আইসক্রিমটা নেবেন না ? চমকে সামনের দিকে তাকায় অমি । সেই আইসক্রিমঅলা । সেই কাঠের বাক্স । আপনি আইসক্রিম দেবেন কেমন করে । কেন এই বাক্স থেকে । বাক্সে কী আছে জানি না । কিন্তু আপনি যে আইসক্রিমঅলা নন সেটা আমি জানি । তোমাকে আবদুল সব বলে দিয়েছে ? হ্যা কিন্তু আপনি কেন এভাবে ঘুরে বেড়াচ্ছেন ? কী চান ? আমি যা চাই তা তুমি দিতে পারবে ? কেন পারব না ? স্বাধীন দেশের নাগরিক হয়ে ইচ্ছা করলে সবই পারি । তাহলে যে লোকটি আমাকে মেরেছে আমার বাড়ি ধ্বংস করেছে তার বিচার করতে হবে । যারা মুক্তিযুদ্ধের বিরোধিতা করেছে তাদের বিচার করতে হবে । অমি ভাই সাংঘাতিক ব্যাপার ঘটেছে। পেছন থেকে আবদুল চাচার চিৎকার এবং একই সাথে চোখের সামনে অদৃশ্য হয়ে যাওয়া । কী হয়েছে আবদুল চাচা এমন চেঁচাচ্ছেন কেন ? আবদুল চাচা হাত ধরে প্রায় দৌড়ে নিয়ে যায় কাচারিঘরের দিকে আগে খেয়াল করে নি অমি । রাজার যে ছবিটা রয়েছে সেই ছবিটায় রাজার একটা হাত উপরে উঠে রয়েছে । আর সেই হাতে ধরা রয়েছে একটা আইসক্রিম । এই আইসক্রিম থেকেই পানির মতো ছুঁয়ে ছুঁয়ে পড়ছে কোন একটা তরল পদার্থ । আর যেখানেই তরল পদার্থ পড়ছে সেখান থেকেই ছবির অংশ অদৃশ্য হয়ে যাচ্ছে । ইতিমধ্যেই ছবির প্রায় অর্ধেক অংশ সাদা হয়ে গেছে । আবদুল চাচা চোখ বড় বড় করে সেদিকে তাকিয়ে আছেন । তবে অমি বোধহয় জানে এই ছবিটা যেমন অদৃশ্য হয়ে যাচ্ছে তেমনি রাজা রায় বল্লভ রায় এই এলাকার মানুষের চোখের সামনে আর আসবে না । কারণ তিনি তার শেষ ইচ্ছার কথা অমিকে জানিয়ে গেছেন । ময়মনসিংহ যাওয়ার পথে গাড়ি নষ্ট হওয়ায় রাস্তার পাশে বনের মধ্যে একটি পরিত্যক্ত জমিদারবাড়িতে নটর ডেম কলেজের প্রথম বর্ষের ছাত্র অমিকে অবস্থান করতে হয়।  সেখানে তার মামা থাকেন । বাড়িতে আছে একজন কেয়ারটেকার আবদুল । বাড়িটি মুক্তিযুদ্ধ শহিদ জমিদার রায় বল্লভ রায়ের । অমি যখন একা থাকে তখন একজন আইসক্রিমঅলাকে দেখতে পায় । মানুষের সমাগম হলে আবার সে হারিয়ে যায় । এ আইসক্রিমঅলাই জমিদার রায় বন্ধুভ রায়ের অশরীরী আত্মা । এক চাষি ক্ষেতে ধান কাটিতে কাটিতে একখানা আয়না কুড়াইয়া পাইল । তখন এদেশে আয়নার চলন হয় নাই । কাহারও বাড়িতে একখানা আয়না কেহ দেখে নাই । এক কাবুলিওয়ালার ঝুলি হইতে কী করিয়া আয়নাখানা মাঠের মাঝে পড়িয়া গিয়াছিল । আয়নাখানা পাইয়া চাষি হাতে লইল । হঠাৎ তাহার উপরে নজর দিতেই দেখে আয়নার ভিতর মানুষ । আহা এযে তাহার বাপজানের চেহারা । বহুদিন তার বাপ মারা গিয়াছে । আজ বড় হইয়া চাষির নিজের চেহারাই তার বাপের মত হইয়াছে । সব ছেলেই বড় হইয়া কতকটা বাপের মত চেহারা পায় । তাই আয়নায় তাহার নিজের চেহারা দেখিয়াই চাষি ভাবিল সে তাহার বাবাকে দেখিতেছে । তখন আয়নাখানাকে কপালে তুলিয়া সে সালাম করিল । মুখে লইয়া চুমা দিল। আহা বাপজান তুমি আসমান হইতে নামিয়া আসিয়া আমার ধানক্ষেতের মধ্যে লুকাইয়া আছো । চাষি এ ভাবে কথা কয় আর আয়নার দিকে চায় । আয়নার ভিতরে তাহার বাপজান কতই ভঙ্গি করিয়া চায় । বাজান তুমি মরিয়া গেলে । তোমার ক্ষেত ভরিয়া আমি সোনাদিঘা ধান বুনিয়াছি শাইল ধান বুনিয়াছি । দেখ বাজান কেমন তারা রোদে ঝলমল করিতেছে । তোমার মরার পর বাড়িতে মাত্র একখানা ঘর ছিল । আমি তিনখানা ঘর তৈরি করিয়াছি । আমার সোনার বাজান । আমার মানিক বাজান । সেদিন চাষি আর কোনো কাজই করিল না । আয়নাখানা হাতে লইয়া তার সবগুলি ক্ষেতে ঘুরিয়া বেড়াইল । বাড়ি আসিয়া আয়নাখানাকে রাখে । সে গরিব মানুষ । তাহার বাড়িতে তো কোনো বাক্স নাই । সে পানির কলসির ভিতর আয়নাখানাকে লুকাইয়া রাখিল । পরদিন চাষি দৌড়াইয়া বাড়ি আসে । এখানে যায় সেখানে যায় আর দৌড়াইয়া বাড়ি আসে । পানির কলসির ভিতর হইতে সেই আয়নাখানা বাহির করিয়া নাড়িয়া চাড়িয়া দেখে আর কত রকমের কথা বলে । বাজান আমার বাজান তোমাকে একলা রাখিয়া আমি এ কাজে যাই ও কাজে যাই তুমি রাগ করিও না । দেখ বাজান যদি আমি ভালোমতো কাজকাম না করি তবে আমরা খাইব কী ? চাষির বউ ভাবে দেখরে এতদিন আমার সোয়ামি আমার সাথে কত কথা বলিত কত হাসি তামাশা করিয়া এটা ওটা চাহিত কিন্তু আজ কয়দিন আমার সাথে একটাও কথা বলে না । পানির কলসি হইতে কী যেন বাহির করিয়া দেখে আর আবোল তাবোল বকে । ইহার কারণ কী ? সেদিন চাষি ক্ষেত খামারের কাজে মাঠে গিয়াছে । চাষির বউ গোপনে গোপনে পানির কলসি হইতে সেই আয়নাখানা বাহির করিয়া তাহার দিকে চাহিয়া রাগে আগুন হইয়া উঠিল । আয়নার উপর তার নিজেরই ছায়া পড়িয়াছিল কিন্তু সে তো কোনোদিন আয়নায় নিজের চেহারা দেখে নাই । সে মনে করিল তার সোয়ামি আর একটি মেয়েকে বিবাহ করিয়া আনিয়া এই পানির কলসির ভিতর লুকাইয়া রাখিয়াছে । সেইজন্য আজ কয়দিন তার স্বামী তার সাথে কোনো কথা বলিতেছে না । যখনই অবসর পায় ওই মেয়েছেলের সাথে কথা বলে । আসুক আগে বাড়ি । আজ দেখাইব এর মজা ? একটি ঝাঁটা হাতে লইয়া বউ রাগে ফুলিতে লাগিল আর যে যে কড়া কথা সোয়ামিকে শুনাইবে মনে মনে আওড়াইয়া তাহাতে শান দিতে লাগিল । দুপুরবেলা মাঠের কাজে হয়রান হইয়া রোদে ঘামিয়া চাষি যখন ঘরে ফিরিল চাষির বউ আঁটা হাতে লইয়া তাড়িয়া আসিল । ওরে গোলাম তোর এই কাজ ? একটা কাকে বিবাহ করিয়া আনিয়াছিস ? এই বলিয়া আয়নাখানা চাষির সামনে ছুড়িয়া মারিল । করো কী ? ও যে আমার বাজান । অতি আদরের সাথে সে আয়নাখানা কুড়াইয়া লইল । দেখাই আগে তোর বাজান ? এই বলিয়া ঝটকা দিয়া আয়নাখানা টানিয়া লইয়া বলিল দেখ তো এর ভিতর কোন মেয়েলোক বসিয়া আছে ? এ তোর নতুন বউ কিনা ? চাষি বলে তুমি কি পাগল হইলে ? এ যে আমার বাজান । ওরে গোলাম ওরে নফর তবু বলিস তোর বাজান । তোর বাজানের কি গলায় হাসলি নাকে নথ আর কপালে টিপ আছে নাকি ? বউ আরও জোরে চিৎকার করিয়া উঠিল । ও বাড়ির বড় বউ বেড়াইতে আসিয়াছিল । মাথায় আধ ঘামটা দিয়া বলিল কিলো তোদের বাড়ি এত ঝগড়া কিসের ? তোদের ত কত মিল । একদিনও কোনো কথা কাটাকাটি শুনি নাই । চাষির বউ আগাইয়া আসিয়া বলিল দেখ বুবুজান । আমাদের মিনসে আর একটি বউ বিবাহ করিয়া আনিয়া পানির কলসির ভিতর লুকাইয়া রাখিয়াছিল । ওই সতিনের মেয়ে সতিনকে আমি পা দিয়া পিষিয়া ফেলিব না ? দেখ বুবুজান । এই আয়নার ভিতর কে ? ও বাড়ির বড়বউ আসিয়া সেই আয়নার উপরে মুখ দিল । তখন দেখা গেল আয়নার ভিতরে দুইজনের মুখ । ও বাড়ির বড়বউ বলিল এ তো তোর চেহারা । আর একজন কার চেহারাও যেন দেখিতে পাইতেছি । চাষি বলিল, “কী বলেন বুবুজান এর ভিতর আমার বাপজানের চেহারা । এই বলিয়া চাষি আসিয়া আয়নার উপরে মুখ দিল । তখন তিনজনের চেহারাই দেখা গেল । তাহাদের কলরব শুনিয়া ও বাড়ির ছোট বউ সে বাড়ির মেজোবউ আসিল আরফানের মা রহমানের বোন আনোয়ারার নানী আসিল । যে আয়নার উপরে মুখ দেয় তাহারি চেহারা আয়নায় দেখা যায় । এ তো বড় তেলেছমাতির কথা । এই কথা এ গাঁয়ে সে গাঁয়ে রটিয়া গেল । এদেশ হইতে ও দেশ হইতে লোক ছুটিয়া আসিল সেই জাদুর তেলেছমাতি দেখিতে । তারপর ধীরে ধীরে লোকে বুঝিতে পারিল সেটা আয়না । লেখক পরিচিতি জসীমউদ্দীন ফরিদপুর জেলার তাম্বুলখানা গ্রামে জন্মগ্রহণ করেন । গ্রামবাংলার প্রকৃতি ও সাধারণ মানুষের জীবন নিয়ে তিনি কবিতা লিখেছেন । তাঁর কবিতায় পল্লিজীবন বেশি উঠে এসেছে বলে তাকে বলা হয় পল্লিকবি । তিনি অনেক গদ্যও রচনা করেছেন । তিনি স্মৃতিকথা ভ্রমণকাহিনী নাটক ও প্রবন্ধ লিখেছেন । শিশুদের জন্য লেখা ডালিমকুমার তার অনবদ্য রচনা । এ ছাড়াও তিনি ছোটদের জন্য লিখেছেন হাসু এক পয়সার বাঁশী ইত্যাদি কবিতাগ্রন্থ । তিনি ঢাকায় মৃত্যুবরণ করেন । এক চাষি একদিন ধানক্ষেতে একটি আয়না পেল । তখনও এদেশে আয়নার চল হয় নি । এক কাবুলিওয়ালার ঝুড়ি হতে আয়নাটি পড়ে গিয়েছিল । চাষি হাতে নিয়ে আয়নার দিকে তাকাতেই নিজের ছবি দেখে মনে করল ইনি তার মৃত পিতা । সে আয়নাটি যত্নসহকারে পানির কলসির ভিতর লুকিয়ে রাখল । মাঠ থেকে প্রায়ই এসে সে আয়নাটি দেখত আর ছবির সাথে কথা বলত । এসব কাণ্ড দেখে তার স্ত্রী একদিন কলসির ভিতর কী আছে দেখতে গেল । সে আয়নায় নিজের চেহারা দেখে মনে করল তার স্বামী আরেকটি বিয়ে করে এনে কলসির ভিতর বউকে লুকিয়ে রেখেছে । এ নিয়ে স্বামী স্ত্রীর মধ্যে চরম ঝগড়া শুরু হয় । পাড়া প্রতিবেশীরাও এগিয়ে আসে । সকলেই আয়নার দিকে তাকিয়ে বিভিন্ন চেহারা দেখতে পায় । নিজের চেহারা কেউই বুঝতে পারছে না । কিন্তু অপরের চেহারা বুঝতে পারছে । এদেশ ওদেশ হতে লোক জাদুর তেলেছমাতি দেখতে ছুটে আসে । তারপর আস্তে আস্তে বুঝতে পারে এটি আয়না । আজ পরীক্ষার অঙ্ক খাতা দিয়েছে । বাবলু পেয়েছে সাড়ে আট । শুধু তাই নয় খাতার উপর লাল পেনসিল দিয়ে ধীরেন স্যার বড় বড় করে লিখে দিয়েছেন । কী সর্বনাশ। বাবলু খাতা উল্টে রাখল যাতে গরু লেখাটা কারো চোখে না পড়ে । কিন্তু ধীরেন স্যার বললেন এই বেঞ্চির উপর উঠে দাঁড়া । বাবলু বেঞ্চির উপরে উঠে দাড়াল । তোর অঙ্ক খাতায় কী লিখে দিয়েছি সবাইকে দেখা । সে মুখ কালো করে সবাইকে দেখালো খাতাটা । ফাস্ট বেঞ্চে বসা কয়েকজন ভ্যাক ভ্যাক করে হেসে ফেলল । ধীরেন স্যার গর্জন করে উঠলেন কে হাসে ? মুখ সেলাই করে দেব । হাসি বন্ধ হয়ে গেল সঙ্গে সঙ্গে । ধীরেন স্যারকে সবাই যমের মতো ভয় করে । আড়ালে ডাকে যম স্যার । ফার্স্ট বেঞ্চে একটু খিকখিক শব্দ হলো । ধীরেন স্যার দুঙ্কার দিয়ে উঠলেন আরেকবার হাসির শব্দ শুনলে চড় দিয়ে দাঁত খুলে ফেলব । নাট্যশালা নাকি ? ক্লাস পুরোপুরি নিঃশব্দ হয়ে গেল । ধীরেন স্যার থমথমে গলায় বললেন এই বাবলু তুই ঘণ্টা না পড়া পর্যন্ত বেঞ্চির উপর দাঁড়িয়ে থাকবি । বাবলু উদাস চোখে জানালা দিয়ে বাইরে তাকিয়ে রইল । বেঞ্চির উপর এক ঘণ্টা দাঁড়িয়ে থাকা তেমন কিছু না । কিন্তু বাসায় ফিরে বাবাকে কী বলবে এই ভয়েই বাবলুর গায়ে ক্ষণে ক্ষণে কাঁটা দিয়ে উঠতে লাগল । বাবা সহজ পাত্র নন । ধীরেন স্যারের মতো মাস্টারও তার কাছে শিশু । বাড়িতে আজ ভূমিকম্প হয়ে যাবে বলাই বাহুল্য । বাবলু এই ঠাণ্ডা আবহাওয়াতেও কুলকুল করে ঘামতে লাগল । বাবলু ভেবে পেল না অঙ্কের মতো ভয়াবহ জিনিস কী করে পড়াশোনার মধ্যে ঢুকে গেল । কী হয় অঙ্ক শিখে ? তৈলাক্ত বাঁশ বেয়ে উঠবার দরকারটা কী ? আচ্ছা ঠিক আছে উঠছে উঠে পড়ুক কিন্তু প্রথম মিনিটে উঠে দ্বিতীয় মিনিটে আবার পিছলে পড়বার প্রয়োজনটি কী ? বাবলু একটি দীর্ঘনিশ্বাস ফেলল । স্কুল ছুটি হলো পাঁচটায় । বাবলু বাড়ি না গিয়ে স্কুলের বারান্দায় মুখ কালো করে বসে রইল । স্কুলের দপ্তরি আনিস মিয়া বলল বাড়িতে যাও ভাই । বাবলু বলল আমি আজকে এইখানেই থাকব । কও কী ভাই । বিষয় কী ? বিষয় কিছু না । আনিস মিয়া একগাল হেসে বলল পরীক্ষায় ফেইল করছ কেমুন ? বাড়ি থাইক্যা নিতে না আসলে যাইতা না । ঠিক না ? আনিস মিয়া দাঁত বের করে হাসতে লাগল । বাবলু স্কুল থেকে ছুটে বাইরে চলে আসল । সরকার বাড়ির জামগাছের নিচে বসে রইল একা একা । জায়গাটা অসম্ভব নির্জন । কিছুক্ষণের মধ্যেই চারদিক ঘুটঘুটে অন্ধকার হয়ে গেল । বাবলুকে ভয় দেখানোর জন্যেই হয়তো অসংখ্য ঝিঝি একসঙ্গে ডাকতে লাগল । বিলের দিক থেকে শব্দ আসতে লাগল । ডানপাশের ঝোপ কেমন নড়ে উঠল । বাবলু শার্টের লম্বা হাতায় ঘন ঘন ঘাম মুছতে লাগল । এই ছেলে কাঁদছ কেন ? অন্ধকারে ঠিক পরিষ্কার কিছু দেখা যাচ্ছে না । বাবলুর মনে হলো লম্বা একজন লোক ঝোপটার কাছে দাড়িয়ে আছে । লোকটির হাতে ভারী একটা ব্যাগ জাতীয় কিছু । পিঠেও এরকম একটা বোঁচকা ফিতা দিয়ে বাঁধা । এই খোকা কী হয়েছে ? বাবলু ফেঁপাতে ফেঁপাতে বলল আমি অঙ্কে সাড়ে আট পেয়েছি । তাই নাকি ? আর ধীরেন স্যার খাতার উপর লিখেছেন গরু । বাবলু খাতাটা বের করে লোকটির দিকে এগিয়ে দিল । লোকটি এগিয়ে এসে খাতাটি নিল । সে বেশ লম্বা । প্রকাণ্ড বড় একটা চশমা পরা থাকায় প্রায় সমস্তটা মুখ ঢাকা পড়ে আছে । লয়কটি গভীর গলায় বলল খাতার উপর গরু লেখাটা অন্যায় হয়েছে । বুদ্ধিবৃত্তির উপর সরাসরি কটাক্ষ করা হয়েছে । তার উপর এত বড় বড় করে লেখার প্রয়োজনই বা কী ? ছোট করে লিখলেই হতো । বাবলু শব্দ করে কেঁদে উঠল । কাঁদবে না । কাদার সময় নয় । কী করা যায় তাই নিয়ে আমাদের চিন্তা করতে হবে । ঠাণ্ডা মাথায় ভাবতে হবে । বাবলু ধরা গলায় বলল আমি স্কুলেও যাব না । বাসায়ও ফিরে যাব না । বাকি জীবনটা জামগাছের নিচে বসে কাটাব । জাহাজের খালাসি হয়ে বিলাত যাব । বুদ্ধিটা মন্দ না । কিন্তু চট করে কিছু একটা করা ঠিক হবে না । ঠাণ্ডা মাথায় ভাবতে হবে । তোমার নাম তো জানা হলো না । আমার নাম বাবলু । ক্লাস সেভেনে পড়ি । আপনি কে ? কী বললেন ? আমার নামটা একটু অদ্ভুত আমি বিদেশি কি না । কী করেন আপনি ? আমি একজন পর্যটক । আমি ঘুরে বেড়াই । বাবলু কৌতূহলী হয়ে বলল আপনার দেশ কোথায় ? আসো তোমাকে দেখাচ্ছি । সে আকাশের দিকে আঙ্গুল দিয়ে দেখল ঐ যে দেখছ ছায়া ওইটা হচ্ছে ছায়াপথ । মিল্কিওয়ে গ্যালাক্সি । স্প্রিঙের মত এর মাঝামাঝি একটি সৌরমণ্ডল আছে । তার নয় নম্বর গ্রহটিতে আমি থাকতাম । বাবলু একটু সরে বসল । পাগল নাকি লোকটা কথা বলছে দিব্যি ভালো মানুষের মতো । বুঝলে বাবলু বলতে গেলে আমরা বেশ কাছাকাছি থাকি । পৃথিবীও কিন্তু মিল্কিওয়ে গ্যালাক্সিতে পড়েছে । হা হা হা । আপনারাও বুঝি বাংলায় কথা বলেন ? তোমার সঙ্গে বাংলায় কথা বলছি কারণ আমার সঙ্গে একটি অনুবাদক যন্ত্র আছে । সে ইশারা করে গোলাকৃতি একটি বাক্স দেখাল । তার কাঁধের কাছে ঝুলছে । মশার আওয়াজের পিনপিন একটি শব্দ আসছে সেখান থেকে । এই যন্ত্রের সাহায্যে যে কোনো বুদ্ধিমান প্রাণীর ভাষা বুঝতে পারা যায় এবং সে ভাষায় কথা বলা যায় । প্রাণীদের মস্তিষ্কের নিউরনে বিভিন্ন ধ্বনির যে লাইব্রেরি আছে এবং শব্দবিন্যাসের যে সমস্ত ধারা তা এই যন্ত্রটি ধরতে পারে । বাবলুর একটু ভয় ভয় করতে লাগল । লোকটি বলল এই যে চারদিকে ঝিঝিপোকা ডাকছে এরা কী বলছে তা তুমি বুঝতে পারবে যদি যন্ত্রটা তোমার কাঁধে ঝুলিয়ে দিই । দেব ? বাবলু ভয়ে ভয়ে বলল । কিন্তু ব্যথা লাগবে না । মাথা খানিকটা ভো ভো করবে হয়ত । দিয়েই দেখ । হইয়েসুন যন্ত্রটা বাবলুর কাঁধের উপর বসিয়ে দিতেই বাবলু শুনল ঝিঝিপোকাগুলো কথা বলছে । পোকা চাই । খাবার জন্যে পোকা চাই । এই লোকদুটি যাচ্ছে না কেন । কী করছে কী করছে ? এরা দুজন কী করছে ? পোকা চাই । পোকা চাই । পোকা চাই । বাবলু স্তম্ভিত হয়ে গেল । লোকটি বলল মানুষ যেভাবে কথা বলে এরা কিন্তু সেভাবে কথা বলে না । ডানার সঙ্গে ঘষে শব্দ করে । ভাবের আদান প্রদানের কত অদ্ভুত ব্যবস্থাই না প্রাণিজগতে আছে । বাবলু তার কথায় কান দিচ্ছিল না । কারণ সে পরিষ্কার শুনতে পেল জামগাছের একটি পাখির বাসা থেকে ফিসফিস করে কথাবার্তা হচ্ছে । আহ এই লোকদুটি কী বকবক শুরু করেছে ঘুমুতে দেবে না নাকি ? ঠিক বলেছ । মানুষের মধ্যে কাণ্ডজ্ঞান বলে কিছুই নেই । এগুলো মহাবোকা । বলতে বলতে পাখিগুলো খিকখিক করে হাসতে লাগল । লোকটি বলল বাবলু যন্ত্রটা এবার খুলে ফেলা যাক । মাথা ধরে যাবে । বাবলু বলল আমি যদি ওদের সঙ্গে কথা বলি ওরা আমার কথা বুঝতে পারবে ? দু একটা কথা বুঝতে পারে । তবে বেশিরভাগই বুঝতে পারে না । ওদের বুদ্ধিবৃত্তি নিম্নস্তরের । পৃথিবীতে অনেক বুদ্ধিমান প্রাণী আছে যেমন ধরো তিমি মাছ । তিমি মাছ বুদ্ধিমান ? অত্যন্ত বুদ্ধিমান । শুধু হাত নেই বলে যন্ত্রপাতি তৈরি করতে পারে না । ডলফিনও খুব বুদ্ধিমান । ওদের যদি হাত থাকত তাহলে পৃথিবীর চেহারা পাল্টে যেত । ওদের হাত নেই কেন ? প্রকৃতির খেয়াল । প্রকৃতির খেয়ালিপনার জন্যে তিমি এবং ডলফিনের মতো বুদ্ধিমান প্রাণীদেরও পশুর জীবনযাপন করতে হচ্ছে।  হইয়েসুন একটি ছোট্ট নিশ্বাস ফেলে যন্ত্রটা বাবলুর কাঁধ থেকে নিয়ে এলো । এবার তোমার ব্যাপারটা চিন্তা করা যাক । কী ঠিক করলে ? জাহাজের খালাসি হবে ? তবে কী ? অন্ধকার জামগাছের নিচে বসে থাকবে ? আমি আপনার সঙ্গে যাব । তাই বুঝি ? জি । কিন্তু তা সম্ভব নয় । আমাদের চলাফেরার জন্য রকেট বা স্পেসশিপ নেই । এক জায়গা থেকে অন্য জায়গায় যাই সরাসরি বন্দু স্থানান্তরণ প্রক্রিয়ায় । তোমাকে দিয়ে তা হবে না । তা ছাড়া আমি এখন যাব তোমাদের বৃহস্পতি গ্রহের একটি চাদে । তার নাম হচ্ছে টিটান । সেখানে অত্যন্ত বুদ্ধিমান প্রাণী আছে । আমিও আপনার সঙ্গে টিটানে যাব । একেবারেই অসম্ভব । সে জায়গাটা বিষাক্ত ফ্লোরিন গ্যাসে ভরপুর । তার উপর আছে সালফার ডাই অক্সাইড । আমার তাতে কিছু হবে না । কিন্তু তুমি মারা যাবে সঙ্গে সঙ্গে । বাবলু মুখ কালো করে চুপ করে রইল । লোকটা শান্তস্বরে বলল তুমি বরং ভালোমতো পড়াশোনা শুরু কর । কারণ তোমাদের এখানে অনেক কিছুই শেখার আছে । অঙ্কে সাড়ে আট পেলে হবে না । বাবলু কোনো উত্তর দিল না । লোকটি বলল মানুষের মস্তিষ্ক প্রথম শ্রেণির । ইচ্ছে করলেই এরা জ্ঞানে বিজ্ঞানে আমাদের ছাড়িয়ে যাবে । বাবলু মুখ কালো করে বলল আমি অঙ্ক কিছু শিখতে চাই না । হইয়েসুন হেসে ফেলল । হাসতে হাসতেই বলল মানুষেরা প্রাণী হিসেবে কিন্তু খুব অদ্ভুত । এরা প্রায় সময়ই যা ভাবে তা বলে না । মুখে এক কথা বলে কিন্তু মনের কথা ভিন্ন । তুমি মনে মনে ভাবছ এখন থেকে খুব মন দিয়ে অঙ্ক শিখবে যাতে এ ধরনের যন্ত্র বানাতে পারো কিন্তু মুখে অন্য কথা । ঠিক না ? বাবলু থেমে বলল আপনি কী করে বুঝলেন ? আমার কাছে ছােটখাটো একটা কমুনিকেটর যন্ত্র আছে । এ দিয়ে বুদ্ধিমান প্রাণীরা কী ভাবছে তা অনেক দূর থেকে টের পাওয়া যায় । যেমন ধরো যন্ত্রটা তয়মার কাঁধে ঝুলিয়ে দিলে তুমি বুঝতে পারবে তোমার বাবা এবং তোমার ধীরেন স্যার এই মুহূর্তে কী ভাবছেন । তাঁরা দুজনই হারিকেন নিয়ে খুব ব্যস্ত হয়ে তোমাকে খুঁজে বেড়াচ্ছেন । তোমাদের স্কুলের দপ্তরি আনিস মিয়া বাসায় গিয়ে খবরটা দেবার পর থেকেই তোমার বাবা খুব অস্থির হয়ে পড়েছেন । তোমার বাবার মনের অবস্থাটা বুঝতে চাও ? বাবলু মাথা নাড়ল । সে বুঝতে চায়। লোকটা যন্ত্রটা কাঁধে ঝুলিয়ে দিতেই বাবলু শুনল বাবা মনে মনে বলছেন আমার পাগলা ছেলেটা কোন অন্ধকারে একা একা বসে আছে কে জানে । আট পেয়েছ তো কী হয়েছে । আহা বেচারা আমার ভয়ে বাড়িও আসতে পারছে না । নাহ্ আর কোনোদিন রাগারাগি করব না । ভাবতে ভাবতে বাবা চোখ মুছলেন । ধীরেন স্যারও ঠিক একই রকম কথা ভাবছেন আহারে বাচ্চা ছেলেটা কোথা না কোথায় বসে আছে অন্ধকারে । খাতায় লেখাটা অন্যায় হয়েছে খুব । সেই লজ্জাতেই বাড়ি যাচ্ছে না । নাহ ছাত্রদের সঙ্গে আরেকটু ভদ্র ব্যবহার করা দরকার । নাহ আর এইরকম রাগারাগি করব না । বাবলুটাকে রোজ এক ঘণ্টা করে অঙ্ক শেখাব । হইয়েসুন হাসতে-হাসতে বলল কি শুনলে তাদের মনের কথা ? জাহাজের খালাসি হবার পরিকল্পনা এখনও আছে ? জি না । ভালো খুব ভালো । তা বাবলু সাহেব আমার তো এখন যেতে হয় । আরেকটু বসুন । আর বসা যাচ্ছে না । তোমার বাবা আর স্যার এদিকেই আসছেন । আমাকে দেখলে ব্যাপারটি ভালো হবে না । যাই তাহলে । তার কথা শেষ হবার আগেই বাবাকে এবং ধীরেন স্যারকে দেখা গেল । দপ্তরি আনিস মিয়া একটি হারিকেন হাতে আগে আগে আসছে । বাবলু ভিনগ্রহের লোকটিকে আর দেখতে পেল না । বাবা এসেই প্রচণ্ড একটি চড় বসালেন । রাগী গলায় বললেন এই বয়সে বাঁদরামি শিখেছিস । বাড়ি না গিয়ে গাছের নিচে বসে ধ্যান করা হচেছ । তোর পিঠের ছাল তুলব আজকে । ধীরেন স্যার থমথম স্বরে বললেন খারাপ পরীক্ষা হয়েছে কোথায় তাড়াতাড়ি বাড়ি ফিরে বই নিয়ে বসবি তা সাপ খোপের আড্ডার মধ্যে এসে বসা । আগামীকাল তুই সারা পিরিয়ড আমার ক্লাসে নীলডাউন হয়ে থাকবি । গরু কি আর সাধে লিখেছি ? বাবলু এদের কথায় একটুও রাগ করল না । কারণ এখন সে নিশ্চিত জানে এসব তাদের মনের কথা নয় । তাছাড়া সে হারিকেনের আলোয় স্পষ্ট দেখল বাবার চোখ ভেজা । বাবা কাঁদতে কাঁদতে তাকে খুঁজছিলেন । লেখক পরিচিতি হুমায়ূন আহমেদ নেত্রকোনা জেলার মােহনগঞ্জে জন্মগ্রহণ করেন । পেশাগত জীবনে তিনি ঢাকা বিশ্ববিদ্যালয়ের শিক্ষক ছিলেন । লেখালেখি করা তার নেশা একজন জনপ্রিয় লেখক হিসেবে তিনি খ্যাত । বাংলা গদ্যসাহিত্যের প্রতিটি শাখায় তার অবাধ বিচরণ । প্রথম উপন্যাস নন্দিত নরকে লেখকশিবির পুরস্কারে সম্মানিত গ্রস্থ । তিনি বাংলা একাডেমি পুরস্কার শিশু একাডেমি পুরস্কার এবং একুশে পদকপ্রাপ্ত লেখক । বিভিন্ন ছায়াছবিও নির্মাণ করেছেন তিনি । তার নির্মিত আগুনের পরশমণি শ্রেষ্ঠ ছায়াছবি হিসেবে পুরস্কার পেয়েছে । এই নন্দিত কথাসাহিত্যিক মৃত্যুবরণ করেন । বাবলু পরীক্ষায় অঙ্কে সাড়ে আট পেয়েছে । অঙ্কের স্যার ভার খাতার উপর বড় করে লাল পেনসিল দিয়ে গরু লিখে দিয়েছেন এবং ক্লাসেও অপমান করেছেন । বাবলুর বাবাও সহজ পাত্র নন । তাই ভয়ে দুঃখে অভিমানে বাবলু ছুটির পর বাড়িতে না ফিরে একটি নির্জন স্থানে গাছের নিচে বসে রইল । রাতের অন্ধকারে তার সামনে ভিনগ্রহের এক পর্যটক এসে দাঁড়ালেন । তার কাছে একটি কমুনিকেটর যন্ত্র আছে । বুদ্ধিমান প্রাণীরা কী ভাবছে এ যন্ত্র দিয়ে দূর থেকে টের পাওয়া যায় । যন্ত্রটির মাধ্যমে বাবলু জানতে পারল তার বাবা ও অঙ্কের স্যার দুজনই তার জন্য খুব চিন্তিত এবং নিজেদের ব্যবহারের জন্য দুঃখবোধ করছেন । এরই মধ্যে স্যার ও বাবা বাবলুকে খুঁজতে খুঁজতে তার সামনে এসে গেলেন । বাবলু ভিনগ্রহের ব্যক্তিটিকে আর দেখতে পেল না । বাবা এবং স্যার দুজনই বাবলুকে দেখে খুব বকাবকি করতে লাগলেন । কিন্তু তাতে বাবলুর একটুও রাগ হলো না । কারণ ইতোমধ্যে সে তাদের মনের কথা জেনে ফেলেছে । তারা মুখে যা বলছেন তা মোটেই তাদের মনের কথা নয় । গুরুজনরা অনেক সময়ই ছোটদের বকাবকি করেন । সেটা তাদের ভালোর 
জন্যই করেন । প্রকৃতপক্ষে সব বাবা মা তাদের সন্তানকে এবং শিক্ষক তাদের ছাত্রকে ভালোবাসেন ।  তখন বাদশাহ আকবরের রাজত্বকাল । দিল্লিতে তাঁর রাজধানী । ইতিহাসে নিশ্চয়ই পড়েছ বাদশাহ আকবর খুব বুদ্ধিমান ছিলেন রাজ্য চালাবার দক্ষতাও তার যথেষ্ট ছিল । যদিও নিজে তেমন বিদ্বান ছিলেন না তবুও বিদ্বান ব্যক্তিত্বকে যথেষ্ট কদর করতেন তিনি । গুণী বিদ্বান বুদ্ধিমান লোকদের জাতি ধর্ম বিচার না করে নিজের দরবারে এনে তিনি পরম সমাদরে ঠাই দিতেন । তাদের ভিতর গীতশিল্পী চিত্রশিল্পী রাজনীতিবিদ হাস্যরসিক ইতিহাসবিদ সবাই ছিলেন । এক এক বিষয়ে এক একজন ছিলেন যেন একটি অমূল্য রত্ন । তাই তাঁদের নয়জনের দলটিকে বলা হতো নবরত্ন । বাদশাহ আকবরের এ নবরত্নের একজন ছিলেন এক গরিব ব্রাহ্মণ । তিনি হাস্যরসিক ছিলেন আর খুব গল্প বলে আসর জমাতে পারতেন । তাই যতই দিন যেতে লাগল বাদশাহ এ ব্রাহ্মণের উপর ততই খুশি হয়ে উঠলেন । একদিন তার গল্প শুনে তিনি বললেন তোমার গল্প শুনে আজ যেমন হেসেছি তেমন জীবনে কোনোদিন হেসেছি বলে তো মনে পড়ে না । তুমি যা বখশিশ চাইবে তাই দেব তোমাকে । কী চাও তুমি ? ব্রাহ্মণ তখন উঠে বাদশাহকে কুর্নিশ করে বললেন শাহানশাহ সত্যিই যদি গরিবের উপর খুশি হয়ে থাকেন তা হলে আপনার জল্লাদকে হুকুম করুন আমার পিঠে চাবুকের একশ ঘা দিতে । তাই হবে আমার মনের মতো বখশিশ । বাদশাহ এ কথা শুনে তাজ্জব হয়ে চেয়ে রইলেন তার মুখের দিকে । আমীর ওমরাহ যারা হাজির ছিলেন তারাও অবাক । কে কবে শুনেছে চাবুকের ঘা চেয়ে নিতে বখশিশের বদলে ? বাদশাহ পুনরায় বললেন কী তুমি চাও ঠিক করে বললা । চাবুকের ঘা কি কখনও বখশিশ হতে পারে ? নিশ্চয়ই তুমি হাসি তামাশা করছ । ব্রাহ্মণ করজোড়ে বললেন তুজুরের সঙ্গে হাসি তামাশা করব তেমন বেয়াদব আমি নই । হয়তো আমিই প্রথম ব্যক্তি যে জাহাপনার কাছে এমন আজব ধরনের বখশিশ চেয়ে নিতে পারি । কিন্তু আমি সত্যিই বলছি যদি আমাকে বখশিশ দিতে হয় তবে যা চেয়েছি তাই দিন । আর তা যদি না দিতে হয় কিছুই দেবেন না জাহাপনা । বাদশাহ কিছুতেই রাজি হন না বেকসুর একটা লোকের পিঠে চাবুক মারার হুকুম দিতে । বখশিশ দিতে চেয়ে সাজা কী করে দেবেন ? দরবারে নানারকম লোকই ছিল । কেউ কেউ ছিল হিংসুটে । অল্পদিন হলো ব্রাহ্মণ এসেছেন শাহি দরবারে কিন্তু এরই ভিতর তিনি বাদশাহর প্রিয়পাত্র হয়ে উঠেছেন । ব্রাহ্মণের এ সৌভাগ্যে তারা তাকে হিংসা করত । হিংসায় জ্বলেপুড়ে মরতো । তাদেরই একজন টিম্পনী কাটল হয়তো বামুন ভেবেছে চাবুকের পিটুনি খেয়ে ওর বুদ্ধি আরও খুলবে । ব্রাহ্মণ তার দিকে ফিরে বললেন সত্যিই তাই । সেজন্যই ওস্তাদ তাঁর শাগরেদদের বেতের পিটুনি দেন । কোনো  লোক পিটুনি খেয়েই শেখে । রাগ সারাতে পিটুনি যে কেমন ভালো ঔষধ একটু পরেই আপনারা তা দেখতে পাবেন । বাদশাহ দেখলেন উপায়ান্তর নেই । ব্রাহ্মণ নাছোড়বান্দা কিছুতেই তার কথার নড়চড় হতে দেবেন না । অবশেষে তিনি ব্রাহ্মণের পিঠে চাবুক মারতেই হুকুম দিলেন । জল্লাদ এসে বেচারা ব্রাহ্মণকে চাবুক মারতে শুরু করল শপাং শপাং । পঞ্চাশ ঘা মারবার পরে হঠাৎ ব্রাহ্মণ হাত উঠিয়ে বলে উঠলেন থামো আর নয় । বাদশাহ বললেন থামাও থামাও আর মেরো না । এবার বুঝি বামুনের সুবুদ্ধির উদয় হয়েছে । ব্রাহ্মণ বললেন শাহানশাহ এবার আমার ঋণ পরিশোধের পালা । আমার এক বন্ধু আছে তার কাছে প্রতিজ্ঞা করেছি আমার বখশিশের অর্ধেক আমি তাকে দেব । আমার সেই বন্ধুটিকে এবার এখানে আনতে অনুমতি দিন । সে বাইরে দাঁড়িয়ে আছে । ব্রাহ্মণের কথা শুনে আবার সবাই অবাক হয়ে রইল । বাদশাহ ভাবলেন একটা রহস্য আছে এর ভিতর । তাই অনুমতি দিতে বিলম্ব হলো না । ব্রাহ্মণ তখন বাইরে গিয়ে ডেকে নিয়ে এলেন দেউড়িতে পাহারারত বিশালদেহী এক দারোয়ানকে । এনে বললেন এই আমার সেই বন্ধু শাহানশাহ । আমার বখশিশের অর্ধেক প্রাপ্য এ বধুটির । দারোয়ানকে দেখে বাদশাহ আকবর তাজ্জব হয়ে গেলেন । ব্যাপার কী । দারোয়ান কী করে এ বিদেশি ব্রাহ্মণের বন্ধু হতে পারে ? ব্রাহ্মণ তখন সব কথা বুঝিয়ে বলতে লাগলেন দিল্লি থেকে অনেক দূরে কালী নামক এক গ্রামে আমার বাস । অত্যন্ত গরিব আমি । বরাবর শাহানশাহর গুণগ্রাহিতার কথা শুনে আসছি । কিন্তু শাহি দরবারে হাজির হবার ভাগ্য বা সুবিধা কখনও হয় নি । একবার তাই ভারি ইচ্ছে হলো দিল্লি আসতে । তারপর সত্যি একদিন পায়ে হেঁটে দিল্লি এসে হাজির হলাম । অনেক দূর হেঁটে অত্যনত ক্লান্ত হয়েছি কিন্তু মনে তবু অপার আনন্দ এতদিনে মনের বাসনা পূর্ণ হলো দিল্লি এলাম । একপা একপা করে শাহি মহলের দিকে ভয়ে ভয়ে এগোচ্ছি । দেউড়ির কাছে আসতেই পথ আগলে দাঁড়াল হুজুরের বিশালবপু এই দারোয়ান । ধমক দিয়ে বলল কোথায় যাচ্ছ ? আমি চমকে গেলাম । মিনতি করে বললাম অনেক দূরদেশ থেকে পায়ে হেঁটে এসেছি বাবা শাহানশাহ আকবরকে একটিবার চোখে দেখতে । আমার এ কথায় দারোয়ানের মন ভিজল না । সে অনেক টাকা বখশিশ চেয়ে বসল । বখশিশ না পেয়ে কাউকেই নাকি সে দরবারে ঢুকতে দেয় । এদিকে আমার সঙ্গে নেই একটিও কানাকড়ি । কী বখশিশ দেব দারোয়ানকে ? অবশেষে ভাবতে ভাবতে হঠাৎ এক বুদ্ধি খেলে গেল মাথায় । বললাম যে কিছু নেই তো দেখতেই পাচ্ছ । তবে হ্যাঁ আশা আছে বাদশাহর দরবারে ঢুকে তাঁকে সন্তুষ্ট করতে পারলে কিছু এনাম নিশ্চয়ই পাব । যা কিছু আমি পাই তার অর্ধেক তোমাকে দেব বলে ওয়াদা করছি । আমার এ সঙ্গত প্রস্তাবে তুজুরের দয়ালু দারোয়ান রাজি হলো । রাজি হয়ে আমাকে দরবারে ঢুকতে দিল । সে অবধি দরবারে যাতায়াত করছি । এতদিন হুজুরের নেকনজর আমার উপর পড়ে নি বলে ঋণ শোধেরও কোনো উপায় হয় নি । এ দারোয়ানের দিন কেটেছে আশায় আশায় । হুজুরের দয়ায় আজ আমার সে ঋণ পরিশোধের সুযোগ এসেছে । এটুকু বলে ব্রাহ্মণ হতভম্ব দারোয়ানের দিকে চেয়ে বললেন বাদশাহ খুশি হয়ে আজ আমাকে একশ চাবুকের ঘা বখশিশ দিতে রাজি হয়েছেন । তার অর্ধেক আমি নিয়েছি । এবার বাকি অর্ধেক তোমাকে দেওয়ার পালা । ব্রাহ্মণের কথা শুনে উপস্থিত আরও অনেকে দারোয়ানের নামে নালিশ করল । তারাও দারোয়ানকে বখশিশ দিয়েই দরবারে ঢুকেছে । এসব শুনে আকবর গেলেন ভীষণ চটে । তিনি হুকুম দিলেন ওকে আচ্ছা করে পঞ্চাশ ঘা চাবুক মেরে রাজ্যের বাইরে তাড়িয়ে দাও । চাবুকের পিটুনি দেওয়ার কথা শুনে যে লোকটা ব্রাহ্মণকে ঠাট্টা করছিল এবার তার দিকে ফিরে ব্রাহ্মণ বললেন চাবুকের ঘা খেয়ে মানুষের জ্ঞানবুদ্ধি বাড়ে কিনা দারোয়ানকে দেখে শিখে নিন । সেদিনই দারোয়ানকে চাবুক মেরে তাড়িয়ে দেওয়া হলো । এ ব্রাহ্মণ লোকটিকে তোমরা বোধহয় বুঝতে পেরেছ । ইনিই বিখ্যাত হাস্যরসিক বীরবল । দরবারের অনেকেই তাকে ভালোবাসত । বাদশাহ সেদিন থেকে তাঁকে নবরত্নের একজন করে নিলেন । তাকে অনেক টাকা বখশিশ দিলেন । বাদশাহ আকবরের রাজদরবারে নয়জন বিশেষ জ্ঞানী লোক ছিলেন । এ দলটিকে বলা হতো নবরত্ন । এক এক বিষয়ে এক একজন ছিলেন যেন একটি অমূল্য রত্নবিশেষ । বিখ্যাত হাস্যরসিক বীরবল এ নবরত্নের একজন । তিনি সরস গল্প বলে আসর জমাতে পারতেন এবং এ রসাল গল্পের মাধ্যমে মানুষের ভুলত্রুটিগুলো তুলে ধরে তাদের উপযুক্ত শিক্ষা দিতেন । তেমনি একটি রসাল ঘটনার অবতারণা করে তিনি রাজদরবারে নিজের স্থায় আসন গড়ে নিলেন এবং বাদশাহর দুষ্টু চরিত্রের দারোয়ানকে উপযুক্ত শিক্ষা দিলেন । ঋণ পরিশোধ কাহিনীতে মওহাম্মদ নাসির আলী সুন্দর ও শিক্ষণীয় এ ঘটনাটি তুলে ধরেছেন । এক দেশের মন্ত্রী একটা খুব বড় রকমের অপরাধ করেছিলেন । মন্ত্রী সে দেশের রাজার কাছে অনেক ক্ষমা চাইলেন বললেন অমন ভুল আর কোনোদিন করবেন না । তখন রাজা বললেন বেশ তোমাকে ক্ষমা করব যদি তুমি আমার তিনটি প্রশ্নের উত্তর দিতে পার । তোমাকে তিন মাস সময় দিচ্ছি । প্রথম প্রশ্ন হল কত দিনে আমার মৃত্যু হবে দ্বিতীয় প্রশ্ন হল ঠিক কত সময়ে আমি সারা পৃথিবী ঘুরে আসতে পারব তৃতীয় প্রশ্ন হল যেদিন তুমি এইসব প্রশ্নের উত্তর নিয়ে আমার কাছে আসবে সেদিন বলতে হবে সেই মুহূর্তে আমি কী ভাবছি এবং তা যে ভুল তা প্রমাণ করতে হবে । প্রশ্ন শুনে মন্ত্রীর যেন মাথায় বাজ ভেঙে পড়ল । দেশ বিদেশের কত জ্ঞানী-গুণীর সঙ্গে দেখা করলেন, কিন্তু একটা প্রশ্নের উত্তর পেলেন না । দিন যায় দিনের পর মাস । তিন মাস পূর্ণ হতে যখন আর মাত্র কয়েকটা দিন বাকি, তখন এক রাখালের সঙ্গে তাঁর দেখা হলো । রাখাল তো প্রথমে চিনতেই পারে নি তাকে । যখন চিনতে পারল অত্যন্ত আশ্চর্য হয়ে গেল । মন্ত্রীমশায়ের কাছে তাঁর দুঃখের কাহিনী শুনল রাখাল । কিছু ভাববেন না মন্ত্রীমশাই আমি আপনার সঙ্গে দেখা করব । আমার কথামতো কাজ করবেন দেখবেন সব ঠিক হয়ে যাবে । তিন মাস যেদিন শেষ হলো মন্ত্রীমশাইকে নিয়ে রাখাল গেল রাজসভায় মন্ত্রীমশাই সেজেছেন রাখাল আর রাখাল সেজেছে মন্ত্রীমশাই । মন্ত্রীকে দেখে রাজা হেসেই ফেললেন । বললেন আমার প্রশ্নের উত্তর প্রস্তুত ? হা মহারাজ প্রস্তুত । আপনার প্রথম প্রশ্ন আপনি ঠিক কতদিন বাঁচবেন। তার উত্তর হলো আপনি ঠিক ততদিনই বাঁচবেন যতদিন না আপনার শেষ নিশ্বাস পড়ছে শেষ নিশ্বাস পড়ার আগে কোনোমতেই আপনার মৃত্যু হবে না । রাজা ঠিক উত্তর দিয়েছ । বেশ এবার দ্বিতীয় প্রশ্নের উত্তর দাও । মহারাজ আপনার প্রশ্ন হচ্ছে সারা পৃথিবী ঘুরে আসতে আপনার কত সময় লাগবে । এর উত্তর হলো যদি আপনি সূর্য উঠার সঙ্গে সঙ্গে সূর্যের সঙ্গে সমান বেগে চলতে থাকেন তাহলে পরদিন সকালে সূর্য উঠার সময় পৃথিবী ঘুরে আসতে ঠিক চব্বিশ ঘণ্টা সময় লাগবে। এ উত্তরও রাজার পছন্দ হলো । তিনি বললেন বেশ এবার শেষ প্রশ্ন । বলল এই মুহূর্তে আমি কী ভাবছি আর যা ভাবছি তা যে মিথ্যা তা প্রমাণ কর । উত্তরে মন্ত্রীবেশী রাখাল বলল মহারাজ আপনি অবাক হয়ে ভাবছেন আপনার অমন নাদুস নুদুস মন্ত্রী কেমন করে এমন রোগপটকা হয়ে গেল । রাজা বললেন সত্যিই তো সে কথাই তো আমি ভাবছি । বেশ এবার প্রমাণ কর যা ভাবছি তা ঠিক নয় । এই দেখুন প্রমাণ মহারাজ । এই বলে মন্ত্রীবেশী রাখাল এক টানে তার মন্ত্রীর পোশাক খুলে ফেলল । রাখালের পোশাক পরা মন্ত্রী কঁচুমাচু হয়ে সভার এক কোণে দাঁড়িয়ে দাঁড়িয়ে কাঁপছিলেন ছদ্মবেশ খুলে ফেললেন তিনি । বললেন মহারাজ দেখুন তো চিনতে পারেন কি আপনার মন্ত্রীকে ? আসলে মন্ত্রী হলাম আমি যাকে আপনি মন্ত্রী বলে মনে করেছিলেন সে নয় । মহারাজ যখন শুনলেন এই রাখালের বুদ্ধিতেই মন্ত্রীর প্রাণরক্ষা হলো তখন তাকে অনেক ধনরত্ন দিলেন আর মন্ত্রীর সব অপরাধ ক্ষমা করলেন । এক দেশের এক মন্ত্রী বড় রকমের অপরাধ করেছিলেন । এতে ঐ দেশের রাজা তার উপর অত্যন্ত ক্রুদ্ধ হয়েছিলেন । মন্ত্রী রাজার কাছে ক্ষমা চেয়ে বললেন তিনি আর অমন ভুল করবেন না তাকে যেন ক্ষমা করে দেওয়া হয় । রাজা মন্ত্রীকে শর্ত দিলেন তিন মাসের মধ্যে তার তিনটি প্রশ্নের উত্তর দিতে পারলে তিনি মন্ত্রীকে ক্ষমা করে দেবেন । অনেকের সঙ্গে দেখা করেও মন্ত্রী প্রশ্নের উত্তর জানতে পারলেন না । শেষে এক রাখালের সাথে তার দেখা হলো । রাখাল ছদ্মবেশে রাজদরবারে গিয়ে তার বুদ্ধি দিয়ে তিনটি প্রশ্নের উত্তর দিল । রাজা খুশি হল । কিন্তু আমরা যে সুযোগ বুঝে হাজার হাজার কোটি টাকার ট্যাক্স ফাকি দিয়ে আসছি সেটাও আমরা জানি । এই ভয়ে সবাই স্যু করার সাহস পাবেনা । কারণ উলটা স্যু সে নিজে খেয়ে যাবে । আপনি স্যু করে দৃষ্টান্ত শুরু করে দিলেই পারেন । অন্যরাও ধীরে ধীরে উৎসাহিত হবে । পরিবর্তন আসবে । আমাদের সবার মনেই বিদেশে পড়তে যাওয়ার সুপ্ত ইচ্ছা আছে । কিন্তু তীব্র আকাঙ্ক্ষা কাজ করে । বিদেশে পড়ার ক্ষেত্রে খরচের ব্যাপারটা মাথায় আসে বলেই আমরা অনেকেই চাই বৃত্তি বা স্কলারশিপ এর ব্যাপারে খোঁজ নিতে । পুরো প্রক্রিয়াটি অনেক বিশদ হওয়ায় আমার ক্ষুদ্র অভিজ্ঞতা থেকে আমি চেষ্টা করবো আমার শিক্ষার্থীদের কিছুটা জানানোর । আমার লেখাটা থাকবে সারাজীবন । আজ প্রথম পর্ব লেখব । আজকে আমি আলোচনা করবো বাংলাদেশি শিক্ষার্থীদের জন্য বিদেশে পড়তে যাওয়ার স্কলারশিপ নিয়ে । পরবর্তীতে বিভিন্ন দেশে এপ্লাই করার প্রক্রিয়া ক্রেডিট ট্রান্সফার বিশ্ববিদ্যালয়ের ইন হাউস স্কলারশিপ ইত্যাদি বিষয়ে আলোচনা করবো । যুক্তরাজ্যে পড়তে যাওয়ার জন্য ব্রিটিশ সরকারের বৃত্তি এটি । অত্যন্ত সম্মানজনক এবং সেইসাথে খুবই প্রতিযোগিতামূলক । সাধারণত যারা শিক্ষকতা পেশায় নিয়োজিত থাকেন তারা এটা পেয়ে থাকেন তবে শিক্ষকই হতে হবে এমন কোনো বাধ্যবাধকতা নেই । আপনার বয়স কম হলে এবং আপনার ব্যাচেলর ডিগ্রিতে নম্বর থাকলেই আপনি এই স্কলারশিপের জন্য এপ্লাই করতে পারবেন । এক্ষেত্রে যেটা লাগবে সেটা হলো যুক্তরাজ্যের কোনো একটি বিশ্ববিদ্যালয়ে ভর্তির আনকন্ডিশনাল অফার লেটার । গুগল করলেই লিস্ট পাবেন ব্রিটেনের কোন কোন বিশ্ববিদ্যালয় কমনওয়েলথের আওতায় আছে । তারমানে আপনার আগে বিশ্ববিদ্যালয়ে ওদের নিজস্ব সিস্টেমে এপ্লাই করতে হবে আর অফার লেটার পেলেই আপনি কমনওয়েলথের জন্য এপ্লাই করতে পারবেন । দুটোর ক্ষেত্রেই এপ্লিকেশন প্রোসেস ভিন্ন । এছাড়া স্কলারশিপের ক্ষেত্রেও আইল্টসের স্কোর আপনার জন্য একটা ফ্যাক্টর হবে । কমনওয়েলথ সাধারণত ওপেন হয় নভেম্বরের দিকে । সময় থাকে ২ মাসের মতো । এটাও কমনওয়েলথের মতই কিন্তু এটার ফাণ্ডিং অর্ধেক যেই বিশ্ববিদ্যালয় এফিলিয়েটেড সেটা দিবে আর বাকি অর্ধেক দিবে কমনওয়েলথ স্কলারশিপ কমিটি । বাকিসব ক্রাইটেরিয়া একই । তবে বিশ্ববিদ্যালয়ের একটা তালিকা থাকে যে কোন কোন বিশ্ববিদ্যালয় এই শেয়ারড প্রোগ্রামের আওতায় । যুক্তরাজ্যে পড়তে যাওয়ার জন্য ব্রিটিশ সরকারের বৃত্তি । সাধারণত এনজিও কর্মী সরকারী চাকুরে বাংলাদেশ ব্যাংকের কর্মকর্তা উদ্যোক্তা এদের জন্য এই বৃত্তি । আপনার চাকরি যদি দুই বছর হয় তাহলে এটার জন্য এপ্লাই করতে পারবেন । ক্রাইটেরিয়া একই রকম । আইল্টসে ভালো স্কোর আর ইউকের বিশ্ববিদ্যালয় থেকে আনকন্ডিশনাল অফার লেটার লাগবে । মার্কিন সরকারের বৃত্তি । দারুণ প্রেস্টিজিয়াস এবং আর্থিক দিক থেকেও বেশ লাভজনক । মূল বৃত্তিটির নাম হলো ফুলব্রাইট ফরেন স্টুডেন্ট প্রোগ্রাম । এটার ক্ষেত্রে আলাদাভাবে কোনো বিশ্ববিদ্যালয়ে এপ্লাই করতে হবেনা । ফুলব্রাইটে এপ্লাই করলেই হবে । যদি আপনি বৃত্তির জন্য মনোনীত হোন তাহলে তারাই আপনাকে বিশ্ববিদ্যালয় নির্ধারণ করে দিবে । ইয়োরোপ ঘুরে বেড়ানোর জন্য এর চাইতে ভালো স্কলারশিপ আর হয়না । বিশেষ করে সায়েন্স এন্ড টেকনোলজিতে যারা পড়ছেন তাদের জন্য এটা বেশ লিউক্রেটিভ । সিজিপিএ ভালো থাকা লাগবে । এই স্কলারশিপের মজা হলো ওরা আ পনাকে ইয়োরোপের দুটো দেশের দুই বিশ্ববিদ্যালয়ে যৌথভাবে দুই বছরের মাস্টার্স ডিগ্রি করাবে । বৃত্তির পরিমাণ বেশ ভালো । কোনো চাকরির অভিজ্ঞতা লাগবেনা । বিশ্বের যেকোনো বিশ্ববিদ্যালয় থেকে আপনি আনকন্ডিশনাল অফার লেটার পেলে আপনি এটায় এপ্লাই করতে পারবেন । আইল্টস দেওয়া লাগবে । বিশ্ববিদ্যালয় অফার পাওয়ার পর আলদাভাবে এপ্লাই করতে হবে । সাধারণত জানুয়ারি ফেব্রুয়ারিতে ওপেন হয়ে এপ্রিল পর্যন্ত সময় থাকে । বিশ্বের ভালো র‍্যাংকের বিশ্ববিদ্যালয়ে ভর্তি হয়ে অফার লেটার নিয়ে এই স্কলারশিপে এপ্লাই করতে হয় । সাধারণত উন্নয়ন বিষয়ক পড়ালেখার জন্য এই বৃত্তি দেওয়া হয় । দারুণ একটা সিভি লাগবে । ফরম্যাট অনেকেই দিয়ে দেয় যেমন ইরেসমাসে আপনাকে সিভি ফরম্যাট ওরাই দিয়ে দিবে । বাকিগুলোর ক্ষেত্রে সিভি হবে সিম্পল কিন্তু বেশ ঝকঝকে । মিথ্যা কোনো ইনফরমেশন দেওয়া যাবেনা । আপনার বিশ্ববিদ্যালয়ের থিসিস সুপারভাইজর বা শিক্ষক বা আপনার কর্মক্ষেত্রের বস থেকে আপনার দুটো রেফারেন্স লেটার লাগবে । এ ক্ষেত্রে যে আপনাকে রেফারেন্স দিবে অর্থাৎ রেফারির যোগ্যতাও সেই লেভেলের হতে হবে । সে আপনার যোগ্যতা দুর্বলতা এবং পোটেনশিয়াল সম্পর্কে জানবে । কাজেই রেফারি নির্বাচনের ক্ষেত্রে সতর্ক হোন এবং আগে থেকেই সুসম্পর্ক বজায় রাখুন । নিজের যোগ্যতা দিয়ে সুসম্পর্ক বজায় রাখবেন । মাথায় রাখবেন আপনাকে কেউ কিছু মুখে তুলে খাওয়াবে না । কষ্ট করতে হবে । নিজের সাথে প্রতিযোগিতা করতে হবে । জেলা প্রশাসনের একজন এক্সিকিউটিভ ম্যাজিস্ট্রেটকে এই দায়িত্ব দেওয়া হয় । এনডিসির কাজ হলো মূলত জেলা প্রশাসন এবং জেলা সংশ্লিষ্ট সকল সরকারি বিষয়ে লজিস্টিকস সাপোর্ট দেওয়া । যেমন জেলায় কোনো ভিআইপি আসলে যথাযোগ্যভাবে তার আবাসন ও পরিবহন নিশ্চিত করা । তার সফরসঙ্গীদের আবাসন আহার ইত্যাদি নিশ্চিত করা এবং জেলার পরিবহন পুলের গাড়ি সার্কিট হাউজ ব্যবস্থাপনা শ্রদ্ধেয় ডিসি স্যারের বাংলোর তদারকি অফিসের কার কী লাগবে এক কথায় সবকিছু দেখভাল করতে হয় এই এনডিসির । এনডিসির যেই অফিশিয়াল ফোন আছে সেটা কখনো বন্ধ হয়না । রোজ কেয়ামতের দিনেও যদি কেউ ফোন করে বলে  স্যার গাড়ি লাগবে । থাকা লাগবে নরসিংদীতে । স্যার এই সমস্যা হয়েছে । সেটাও এনডিসির যেভাবেই হোক ম্যানেজ করা লাগবে । এর পাশাপাশি দাপ্তরিক কাজ এবং বিচারিক কাজ তো আছেই । আমি তখনো বুঝিনি কী এক কর্মযজ্ঞ আমার জন্য অপেক্ষা করছিলো। আমি মাননীয় প্রধানমন্ত্রীর কার্যালয়ের এটুআই থেকে মেইল ফোন কল পেতে থাকলাম । সময় গড়ায় আর মেইল ফোন কলের গতি বাড়ে । তাদের কাজ ছিলো নরসিংদীর পুরো জেলার সিক্যিউরিটি এনশিউর করা । তাদের আবাসন গাড়িসহ সকল ধরণের রিকোয়ারমেন্টের দায়িত্ব যথারীতি পড়লো আমার কাঁধে । নিরাপত্তা ইস্যু হিসেবে তারিখের প্রোগ্রামে কারা কারা থাকবে তাদের সিক্যিউরিটি ক্লিয়ারেন্সের জন্য ডিএসবি পাস করানো থেকে শুরু করে সবকিছু খেয়াল রাখতে হলো । তারিখ আসলো সেনাবাহিনীর ডগ-স্কোয়াড । ফোন দিয়ে বললো স্যার আমরা মেম্বার আর ছয়টা কুকুর থাকার ব্যবস্থা করেন । আমার তখন অলরেডি সার্কিট হাউজ ফুল । ম্যানেজ করলাম । নেভির ডাইভার দল ফোন দিয়ে বললো স্যার আমরা আসতেছি । থাকবো ম্যানেজ করেন । সেনাবাহিনীর সিক্যিউরিটি সুইপিং টিম আসলো একটা আবাসনের ব্যবস্থা করলাম তাদেরও । রাণী আসার কথা সড়ক পথে কিন্তু হেলিপ্যাড রেডি করতে হবে । গণপূর্তের নির্বাহী প্রকৌশলী মহোদয়কে বললাম স্টেডিয়ামে হেলিপ্যাড বানান । বানানো হলো । মোটরকেড এবং নিরাপত্তার দায়িত্বে থাকা অফিসারের জন্য প্রচুর গাড়ি লাগবে । করলাম ম্যানেজ । এর মাঝে হঠাত বলা হলো রাণী যদি লাঞ্চ করতে চায় তাহলে মেন্যু কী হবে । নেট ঘেঁটে ডাচদের খাবারের আইডিয়া নিলাম । আমার বউকেও বললাম হেল্প করতে । যদিও ওটা পরে আর প্রয়োজন হয়নি । রাণীর জন্য মেডিকেল টিম ফায়ার সার্ভিস ফুড এক্সামিনার সহ সকল কিছু রেডি রাখলাম । রাণীকে আমাদের জেলা প্রশাসক স্যার নরসিংদী জেলার একটা টোকেন গিফট দিবে । সেটাও রেডি করলাম । আমি ফোন রিসিভ করলাম মিনিমাম সাতশ আটশ এর মতো । আজকে যখন সবকিছু ভালোমতো শেষ হলো আর ডিসি স্যার বললেন নোমান টেক রেস্ট । অনেক ধকল গেছে আপনার । তখন মনে হলো এই চাকরির বৈচিত্র আপনাকে কখনো ঘুমাতে দিবেনা । অ্যাডমিন সার্ভিসের কাজের চাপকে বৈচিত্র হিসেবে ধরলে চাপ একটু হলেও কম মনে হবে । সেই সাথে একটা কাজের শুরু থেকে শেষ পর্যন্ত যখন আপনি নিজে জড়িয়ে থাকবেন তখন কাজ শেষে একটা তৃপ্তি পাবেনই । কাজে মগ্ন থাকাই ভাল । নিজের একটা মানসিক সন্তুষ্টির যায়গা থাকে । কাজহীন থেকে অলসভাবে শুধু বেতন তোলা মানে নিজেকে ধীরে ধীরে শেষ করে দেওয়া । দূর থেকে কাউকে ভালোবাসার মাঝে কেমন যেনো একটা শান্তি আছে । আপনি যে মানুষটাকে গোপনে ভালোবাসেন তার সবকিছুই আপনার ভালো লাগে । কিন্তু আপনি এও জানেন যে সেই মানুষটার জীবনে আপনি কখনোই নিজেকে জড়ানোর সাহস করবেন না । তার সাথে হাতে হাত রেখে হেঁটে যাওয়ার কোনো সুযোগ কিংবা ইচ্ছেও আপনার নেই । আশা নিরাশা কিংবা প্রত্যাশার কোনো পারদই আপনার এই ভালোবাসাটা নষ্ট করতে পারবেনা কেননা এই ভালোবাসা এক পাক্ষিক এবং সম্পূর্ণ আপনার মনেই পূর্ণতা পাচ্ছে প্রতিনিয়ত । এই ভালোবাসায় কারও অনুমতি লাগেনা । কাউকে সন্তুষ্ট করার ভারও নেই । এই ভালোবাসা শুধুই আপনার । আমার রুম বয় রে একদিন বললাম মোজা কিনে আইনো । সে একদম সাদা রং এর মোজা আনলো । কয়দিন পর বললাম একদম সাদা আনলা দ্রুত ময়লা হয় তো অন্য রঙের আইনো । এইবার সে একদম কালো রঙের মোজা আনলো । বাংলাদেশ জিতবে ইনশাআল্লাহ । কাছের মানুষ দ্বারা আঘাত পেলে কিছুটা মন খারাপ হলেও এটা ভেবে সুখি হোন যে কারো না কারো প্রার্থনায় আপনি অবশ্যই আছেন । কেউ না কেউ চায় আপনি স্বস্তিতে থাকেন । সুখে থাকেন । নিজের স্বপ্ন ছুঁতে পারেন । কারো না কারো প্রার্থনায় আছেন বলেই আপনি এখনো আপনি হিসেবেই বেঁচে আছেন । আপনার জন্য ভালোবাসা রইল । কালকে জুম্মা মুবারক । হাসি মুখে পাঞ্জাবি পড়ে ছবি দিয়েন । ইতিহাস থেকে মানুষ তারপরেও শিক্ষা নেয়নি । প্রথম বিশ্বযুদ্ধের ফ্রান্স জার্মান বৈরিতা টেনে নিয়েছিলো দ্বিতীয় বিশ্বযুদ্ধের দিকে । সোভিয়েত ইউনিয়নকে শায়েস্তা করার জন্য অস্ত্র অর্থ দিয়ে যে আমেরিকা আফগান মুজাহিদ বানিয়েছিলো তারই ফলাফল আল কায়েদা নামক ফ্র্যাঙ্কেন্সটাইন । বিকেএসপিতে ভর্তি করি তখন সে লিকলিকে এক কিশোর ছিল কিন্তু দারুণভাবে হাতে বল ঘুরাতে পারতো । ভালো ফিল্ডার আর আত্মবিশ্বাসী এক কিশোর ছিল । এদেশের অনেকেই জানেনা দশম শ্রেণিতে পড়া অবস্থায় উইজডনের চোখে সাকিব ছিল আগামীর বিশ্বতারকা । আমি জানার পর সাকিবকে জানাই । লাজুক ছেলেটিকে আমিই প্রথম উইজডন বিষয়ে প্রথম ধারণা দিই । অবাক হয়ে সে কিছুক্ষণ তাকিয়েছিল সেদিন । আজ সে নিজেকে চিনেছে । আজ সে বিশ্বের সেরা তারকা । মানুষের ভালোবাসা এক সময় অধিকারবোধে বাঁধা পড়ে যায় । ভালোবাসার এক পর্যায়ে মানুষ তার ভালোবাসার মানুষটাকে অধিকারবোধ দিয়ে শাসন করতে চায় । সেই অধিকারবোধ ধীরে ধীরে পছন্দ অপছন্দের তালিকায় নিয়ে আসে ভালোবাসাকে । এটা ভালোবাসার একটা সহজাত প্রবৃত্তি । ঝামেলা বাঁধে যখন মানুষ ভালোবাসা থেকে পাওয়া এই ক্ষমতাটার অপব্যবহার শুরু করে । কারণ অধিকারবোধ ব্যাপারটা তরকারিতে দিতে যাওয়া লবণের মতো । নাহলে চলবে না আবার বেশি পড়ে গেলে খাওয়া যাবেনা । বেশি অধিকার ফলাতে গেলে বাসাটাই থাকে । ভালো আর থাকেনা । তবে দেখেছি ন্যূনতম অধিকারবোধ না দেখিয়েও দিব্যি বেঁচে থাকে বেশকিছু ভালোবাসা । এসব ভালোবাসায় দাবী দাওয়া নেই । পাহাড়সম প্রত্যাশা মেটানোর চাপ নেই । নেই থাকতেই হবে এর তাড়না । এই ভালোবাসার মানুষগুলো একে অন্যের জন্য সারাজীবন বয়ে বেড়ায় একটা শব্দঃ আছি । এটা কিন্তু এক পাক্ষিক ভালোবাসাও না কারণ দুজন মানুষ বুঝে যায় তারা কখনো সামাজিক দায়বদ্ধতার দরুন কখনো এক হবেনা কিন্তু একে অন্যের জন্য থাকবে আজীবন । পেতেই হবে এমন দিব্যি এই ভালোবাসায় নেই বরং না পেলেও আছি ই এইসব ভালোবাসার মূলমন্ত্র । আমার মনে হয় মনের মানুষ এর ধারণাটা অনেকটা এরকমই । শত শত পেতেই হবে প্রত্যাশার মাঝে না পেলেও থাকবো এরকম একটা বিশ্বাস । এখন বাংলাদেশ যেটা খেলতেসে সেটা পাঁচ বছর আগেও স্বপ্ন ছিলো । অস্ট্রেলিয়ার সাথে চেজ করতে নেমে বাংলাদেশ টিকে আছে এখনো । তাও বলবো সদর্পেই টিকে আছে । দিস ইজ নট অ্যা ফেইল্যুর ফর আস । এক কালের তাবৎ বাঘা টিম সাউথ আফ্রিকা ওয়েস্ট ইন্ডিজ শ্রীলংকা খাবি খাচ্ছে আর আমরা হুংকার দিচ্ছি পাল্লা দিয়ে অস্ট্রলিয়া নিউজিল্যান্ডের সাথে । আমি প্রচণ্ড আশাবাদী মানুষ । বাবার সাথে আজকে যেরকম ছবি দিসেন সেরকম আবেগ দিয়ে বাবার কষ্ট যেনো না হয় তা অনুধাবন করেন । একজন বাবা কখন কষ্ট পায় যখন আপনি নিজেকে ভুল পথে পরিচালিত করে তিলে তিলে শেষ করেন । যখন আপনি বাবার ঘামে ভেজা শার্টের মূল্য না দিয়ে ফূর্তি করে বেড়ান ।  যখন আপনি ভুল জায়গায় নিজেকে সমর্পণ করে বাবা মাকে ভুলে যান । যখন আপনার নিজেকে গড়ার ভেতরের আগুনটা নিভে যায় । যখন আপনি ভুলে যান একটা সময় আপনার বাবাটাও শিশুর মতো আচরণ করবে । আপনার বাবা না থাকলেও তার আদর্শ আছে ।  স্বপ্ন আছে যেটা আপনি ধারণ করবেন । বাবার নীতি নৈতিকতাকে ধারণ করুন নিজের মননে । আপনার বাবা খারাপ মানুষ হতে পারে । খারাপ বাবা নয় মোটেও । সম্পর্কের কিছু কিছু বিচ্ছেদ আপনি কখনো কাগজে কলমে দেখতে পাবেন না । দেখবেন দুজন মানুষ দিব্যি ঘুরছে ফিরছে হাসছে আর সবাই তাদেরকে আদর্শ হিসেবে ধরে নিয়ে খুশির আভা ছড়াচ্ছে । বাসায় ফিরলেই দেখা যাবে রাতের শোয়ার জায়গাটুকুর মাঝখানে বিশাল জায়গা । দুজন দুপাশে একে অন্যের দিকে পিঠ দিয়ে ঘুমাচ্ছে । মাঝখানের যে বিশাল জায়গা সেটায় ক্রমে ক্রমে জমছে অবহেলা অবিশ্বাস অকৃতজ্ঞতা । কিংবা বোঝাতে না পারার কষ্ট । মুখ ফুটে কেউ কাউকে বলতে পারছেনা এই সংসার চাই না । কারণ একে তো সমাজের ভয় তার উপর ছেড়ে চলে গেলে সংকটে পড়বে নিজ নিজ অস্তিত্ব । মেয়েটার হয় সবচেয়ে বেশি ভয় স্বামীকে দেবতা মেনে নিয়ে বিয়ে করেছিলো । বিয়ের আগে প্রেমের সবটুকু অর্ঘ্য দিয়ে ভালোবেসেছিলো যে মানুষটাকে ।  সব ভেঙেচুরে পেতে চেয়েছিলো যাকে তাকে পাওয়ার পরেই বুঝলো কী অবলীলায় একটা ভুলকে জায়গা দিয়ে ফেলেছে তার মননে দেহে । মুখ ফুটে কাউকে বলার জো নেই । নির্বাক শূণ্য দৃষ্টিতে বিছানার মাঝখানের সেই বিশাল জায়গাটায় তাকিয়ে থাকা ছাড়া আর কোনো উপায়ও নেই । মেয়েটার নারীবাদী বন্ধুরা বলে ছেড়ে দে । কী লাভ এই সংসারে । মেয়েটাও জানে কোনো লাভ নেই । সব নারীবাদের থিওরিও তার জানা । তবুও সাহসটা আর হয়ে উঠেনা । তাই মনে মনে সই করে ফেলে বিচ্ছেদের কাগজে আর মরতে থাকে একটু একটু করে । মেয়েটা বুঝতে পারে মানুষ বেঁচে থেকেও একটু একটু করে মরে । মেয়েটা সারাক্ষণ প্রার্থনায় সেই সাহসটা চায় যে সাহসের বিনিময়ে একদিন ছুটে আসবে সমস্ত অপমান গ্লানি পেছনে ফেলে । জীবনে প্রথমবারের মতো আম্মুকে নিয়ে কোনো কফিশপে আসলাম । আমার মায়ের দীর্ঘ বছরের ঢাকা জীবনে শখ করে উনি কোনোদিন এভাবে বের হইসে কিনা সন্দেহ । আজকেও ধানাই পানাই করতেসিলো । একদম ধরে নিয়ে আসছি । একদিনের ছুটিতে ঢাকা আসার অন্যতম একটা উদ্দেশ্য ছিলো আম্মুকে নিয়ে বের হবো । আম্মু কফি পছন্দ করসে । আজকে আমার ঈদ । ঈদ মোবারক । ভাই ভালোবাসা ফরোয়ার্ড করার জিনিস না । এমনি ভালোবাসা নেওয়া যায় কিন্তু ফরোয়ার্ড মারা ভালোবাসা মানা যায় না । সারাদিন একজন আরেকজন রে মাইনষের স্ক্রিনশট দেখাই বেড়াস আর রেসাল্ট দিলে কস ফ্যাকাল্টি গ্রেড কম দিসে । স্ক্রিনশট না পইড়া কোর্স স্লাইড পড় তোরা । চ্যালচ্যালাইয়া  আসবে । কেমন আছো ? তুমি কেমন আছো ? আপনি কেমন আছেন ? তুই কেমন আছিস ? আমি ভাল আছি । আমি আজকে যেতে চাই । আমি কাজটা করবো । কি কর তুমি ? এখন কি কর তুমি ? এখন কি করবে তুমি ? কোথায় ছিলে এতদিন ? তুমি কি আমাকে ভুলে গেছো ? ভুলে তোমাকে পাঠিয়ে দিয়েছি । ভুল হয়ে গেছে । ভুলে যাও এসব কথা । বলতে ভুলে গেসি । বলতে মনে ছিল না । তোমাকে দিয়ে হবে না । তুমি কাজ টা পারবে না । তোমার কষ্ট হবে । তুমি অনেক কষ্ট করেছ । বেশি দেরি করবা না । বেশি দেরি করো না । তুমি অনেক দেরি করে ফেলেছ । মা ভাল আছে এখন । মায়ের হাতের রান্না অন্য রকম মজা । মায়ের সাথে কারো তুলনা নেই । বাবা বাসায় নেই । বাবা অফিসে গিয়েছেন । বাবার স্বপ্ন পূরণ হবেই । একদিন দেখা হবে । জীবন অনেক ছোট । জীবনের মূল্য অনেক । টাকা দিয়ে কেনা জায়না । ধনী গরীব সবাই মানুষ । আল্লাহ চাইলে সব সম্ভব । এটা দেখে আমি কিংকর্তব্যবীমূড় । ওখানে যাওয়া নিষেধ । তোমার শরীর কেমন ? অনেক দিন তোমাদের সাথে দেখা হয়না । ভাল আছো সবাই ? আমার প্রতিবেশী চাচা অনেক ভাল । প্রতিবেশীদের সাথে আমাদের ভাল সম্পর্ক । পাশের বাসার ভাবী রোজ কিছু না কিছু দিয়ে যায় । তুমি ভাল রান্না করতে জানো । তোমার মা তোমাকে কি শিখিয়েছে ? সম্মান রক্ষা করা নিজের দায়িত্ব । আজ অনেক বৃষ্টি হচ্ছে । কাল বাড়ি যাব । তোমার কথা মনে ছিল । সুখে থেকো । আমি যাব না । তোমার সাথে যাব । এত সকালে ঘুম থেকে উঠতে ভাল লাগেনা । অনেক কষ্ট হয় । পড়ালেখা মজা না । পড়ালেখা কঠিন । ঘুরতে যেতে ইচ্ছা করছে । কাল কোথায় ছিলে ? বেশি বেলা করে ঘুম থেকে ওঠা ঠিক না । শরীর ভাল নেই । অনেক কাজ জমে গেছে । সন্ধ্যার দিকে আকাশ সুন্দর দেখায় । ভোরবেলা অনেক সুন্দর বাতাস থাকে এখানে । নদীর পানি শুকীয়ে যাচ্ছে । দিনকাল ভালো যাচ্ছে না আমাদের । এসব দেখে আমি কিংকর্তব্যবীমূড় । কী অবিশ্বাস ঘটনা । আশ্চর্য জনক হলেও সত্য । পৃথিবী গোল । কবে আসবে আবার ? রাতে ভাত খাবো না । বেশী মোটা হয়ে গেছো । মাথার চুল পোড়ে যাচ্ছে । চিন্তার কোনো কারন নেই । সব ঠিক হয়ে যাবে । বিয়ে করবা কবে ? তোমার বিয়ে কবে ? তোমার বিয়ের কি খবর ? তোমার বিয়েতে দাওাত দিয় । বাসায় নিয়ে যাও । আর কতদিন বেকার থাকবে ? চাকরী শুরু কর । আজকে যাবি বাইরে ? খেলার কথা ছিল আজকে  । কেও আসেনি । তোমার কি মন খারাপ ? কাল বাড়ি যাবে ? তোমার বাড়ি কোথায় ? তুমি কিসে পড় ? তোমার বয়স কত ? তোমার এসব বোঝার বয়স হয়নি । শ্বশুরবাড়ি মধুর হাড়ি । চোর ধরা পরেছে । চেয়ারম্যান সাহেব এসেছেন । তাকে বসতে বল । লজ্জা থাকলে এ কথা বলতে না । তুমি কি করেছো ? তোমার অবদান কতটুকু এই কাজে ? সঠিক ভাবে গণনা করতে পারে ? সঠিক ভাবে ভবিষ্যৎবাণী করতে পারে ? কি কাজ করেছো দেখাও । আদেশ পালন করাই শ্রেয় । আদেশ পালন করা উচিৎ । সবাই পারেনা করতে । শাহস থাকলে করে দেখাও । বেশি শাহস ভাল না । বাড়াবাড়ি করলে ফল ভাল হবে না । ধান পেকেছে । ধান থেকে চাল হয় । ডাল ভাত খেয়ে বেঁচে আছি । আমরা মাছে ভাতে বাঙ্গালী । স্বাধীন দেশের নাগরিক আমরা । স্বাধীনতা রক্ষা করা সহজ নয় । জীবন বাজি রেখে কাজ টা করলাম । ধন্যবাদ দিয়ে ছোট করবেন না । আর কতদূর যেতে হবে ? আর কতদূর হাটতে হবে ? শহীদ দের কষ্টে অর্জিত বাংলাদেশ । ফুটবল খেলতে যেয়ে পা ভেঙ্গেছে । শারীরিক অবস্থা অপরিবর্তিত আছে । বিশ্বকাপ থেকে বিদায় নিশ্চিত । সাকিব বিশ্বকাপে সর্বকালের সর্বোচ্চ রানের মালিক । সর্বকালের সেরা দশে আছে । অনিয়মের কারণে রাজধানীর ভিকারুননিসা নূন স্কুল অ্যান্ড কলেজ দুর্নামের ভাগীদার । শিক্ষা মন্ত্রণালয় নিয়োগ কমিটি পাঁচজন সদস্য বিশিষ্ট । শিক্ষা প্রতিষ্ঠানের অধ্যক্ষ সেই বিষয়েও ব্যবস্থা নিতে বলেছে । মাধ্যমিক ও উচ্চশিক্ষা আদেশ অনুযায়ী যথাযথ না হওয়ায় পরিচালনা কমিটি শিক্ষা বোর্ডগুলোকে এই নির্দেশ দেয় । নিয়োগ পরীক্ষা  কার্যক্রম স্থগিত ছিল । লিখিত পরীক্ষা পরিচালনা পরিষদের সভায় সিদ্ধান্ত নেওয়া হয় । লিখিত ও মৌখিক পরীক্ষা দাবি করা হয় । ঘুষের অভিযোগে সাময়িকভাবে বরখাস্ত । সংরক্ষণের ব্যবস্থা অচিরেই পুরোপুরি বিলীন হয়ে যাবে । নদীতে বিলীন হওয়ার পথে । দিন দিন ক্ষয়ে যাচ্ছে রাস্তাঘাট । ধ্বংসাবশেষের ভেতরে রাখা হয় মুক্তিযুদ্ধের সময়কালের স্মৃতি । নিজ বাড়িতে তিনি মারা যান । আজ বিকেলে বাবার কবরের পাশে দাফন করা হয় । অবদান রাখার জন্য বাংলাদেশ সরকার প্রধানমন্ত্রী শেখ হাসিনার হাত থেকে গ্রহণ করেছিলেন স্বর্ণ পদক । একাত্তরে মহান মুক্তিযুদ্ধের সময় চতুর্থ শ্রেণির লোকজন বাংলাদেশের পতাকা তুলেছিলেন । এটাই প্রথম বহির্বিশ্বে বাংলাদেশের পতাকা উত্তোলন । ওই সময় যোগ দিয়েছিলেন তিনি । অবসর নেন । এরপর তাঁকে চুক্তি ভিত্তিতে মুক্তিযুদ্ধের সময় এই বঙ্গবন্ধু শেখ মুজিব সরণিতে রাখা হয় । বেশির ভাগ কাজের ফাঁকে বই পড়ি । এটা সবচেয়ে বেশি ভালো লেগেছে । প্রশ্নটার উত্তর দেওয়া কঠিন । কোনো অংশে কম নয় । যাঁরা প্রথমবারের মতো এসেছিল তাদের সবার একটাই প্রশ্ন । লোকে অনেক কথাই বলে । সব কথা কানে দিতে হয় না । কারাগারে পাঠানো হয়েছে । জিজ্ঞাসাবাদ শেষে আদালতে হাজির করে সন্ধ্যার সময় উদ্ধার করা হয় । দুই আসামিকে গ্রেপ্তার করে অভিযান চালায় পুলিশ । কয়েকজন লোক জড়িত । মামলার তদন্ত কর্মকর্তা জানায় পলাতক আসামি স্বীকার করেছেন ঘটনায় কে কে জড়িত । সবাইকে বিচারের মুখোমুখি করা হবে । টিকিটের জন্য হাহাকার । হাল ছাড়ে না কেও । পাওয়ার চেষ্টা করে । শিশুদের মতো আচরণ করতে থাকে । নিজের ক্ষতি করে । ভারসাম্য রক্ষা করা কঠিন । পারিবারিক পরিবেশ সামাজিক শিক্ষা প্রাতিষ্ঠানিক শিক্ষা আশপাশের মানুষের আচরণ মানসিক বিকাশে সহায়ক । সামাজিক যোগাযোগ মাধ্যম মানুষের অন্যতম প্রধান মানসিক চাপের কারণ । যা যা করা উচিত সব স্বাভাবিক ভাবে করে ফেলতে হবে । সব ঠিক হয়ে যাবে । ধৈর্য ধরে নিজেকে স্থির রাখা জরুরী । আবেগকে নিয়ন্ত্রণ করা কঠিন । পুরোনো বন্ধুরা হয়তো ভুলে যাবে । নতুন মানুষের সঙ্গে মিশুন । চিন্তাধারাকে পাল্টে সামনে এগিয়ে যান । মনে করতে পারেন আমি অপরাধী । নিজেকে দায়ী করবেন না । উপহাস করবেন না । মনোবল কমে যায় । প্রতিশোধ নেওয়া বোকামি । ঘুমের ওষুধ খেয়ে ঘুমিয়ে যাও । নেতিবাচক আচরণের জন্যই এই অবস্থা । সব সময় সুস্থ থাকার জন্য বিশেষজ্ঞের পরামর্শ গ্রহণ করবেন । পাবলিকের কাছে ভুল তথ্য  পাওয়া গেছে । মামলার প্রধান আসামি পলাতক । দায়িত্ব পালনে হস্তক্ষেপ করতে চাই না । আমি এসব পছন্দ করি না । সতর্ক হতে হবে । কলেজ রোড এলাকায় কুপিয়ে হত্যা করা হয় ছেলেটি কে । দেশ ত্যাগ করতে পারবেন না বিএনপি চেয়ারপারসন । কর্মসূচি ঘোষণা করা হয় । স্রষ্টার কাছে চাওয়া স্বার্থান্বেষী মানুষগুলোর মুখাপেক্ষী না হওয়াই ভাল । মনে করেন কোথায় ছিলেন । কখনো কোনো অবস্থাতেই আমার মনে হয় নাই । বিসিএস দিবো বলে ঢাকা এলাম । আল্লাহ চাইলে পড়তে যাবো বিদেশ । স্রষ্টার কাছে অশেষ কৃতজ্ঞতা জানাই । যারা পাশ করেছেন তাদের অভিনন্দন । সব কিছুতেই সীমাবদ্ধতা আছে । ইচ্ছাগুলোকে গলা টিপে মারার কোনো মানে হয়না । আপনি তার পৃথিবী নন বরং তার পৃথিবীর একটা অংশ মাত্র । অযাতিত অভিযোগ করবেন না । বিরক্ত দেখলে দিনটা কেমন গেলো জিজ্ঞেস করেন । আমি আছি এখানেই । পুরুষতান্ত্রিক সমাজ অনেকের পছন্দ না । ধন্যবাদ ভাই । ধন্যবাদ বোন । ধন্যবাদ মা । ধন্যবাদ বাবা । ধন্যবাদ মামা সুন্দর উপহার দেয়ার জন্য । এরকম ভুল আমরাও করতে চাই । আল্লাহ যেন আমাদের সহায় হন । ভুল থেকে যদি দারুণ কিছু হয় তাহলে তো ভুলই ভালো । কাছের মানুষ দ্বারা আঘাত পেলে মন খারাপ বেশি হয় । সুখে থাকেন সবাই । পাঞ্জাবি পড়ে ছবি দিয়েন । আপনার জন্য ভালোবাসা রইল । কথাগুলো অনেক মূল্যবান । সভ্য দেশের অসভ্য নাগরিক আমরা । আমাদের সমাজে ভালো মানুষের অভাব । হাজার বছরের পরিচিত মানুষ একদিন অপরিচিত হয়ে যায় । আপন মানুষকে বিশ্বাস করলে যা হয় আরকি । আমার আপন ভাই অসাধারণ প্রতিভাবান । অভিজ্ঞতা থেকে বলছি । দশম শ্রেণিতে পড়া বিশ্বের সেরা তারকাদের মধ্যে একজন । টিভি খুব কম দেখি । কিছু কথা বলব এই বিষয়ে । আমার রুম বয় রে একদিন বললাম মোজা কিনে আইনো । সে একদম সাদা রং এর মোজা আনলো । কয়দিন পর বললাম একদম সাদা আনলা দ্রুত ময়লা হয় । অন্য রঙের আইনো । এইবার সে একদম কালো রঙের মোজা আনলো । কথা সত্যি আপনি আমাদের ভুলে গেছেন । বাংলাদেশ জিতবে ইনশাআল্লাহ । কে কে হাফ সেঞ্চুরি করতে পারে ? বলুন তো আপনার কি মনে হয় ? আমার মনে হয় তামিম মুশফিক সাকিব এর একজন সেঞ্চুরি করবে আজ । পিএইচডি অফারটা ফিরিয়ে দিয়েছিলাম আব্বুর কথায় বিসিএস দিবো বলে । তখন মনে মনে আফসোসের পারদটা ছিলো হিমালয়ের সমান । আর বলবেন না মাননীয় স্পিকার কী যে ভুল করসিলাম । আমার চেনা একজন আছে নারী স্বাস্থ্য নিয়ে কাজ করে যাচ্ছেন নিরলসভাবে । যদি ফেমিনিজমকে একটা রাজনৈতিক মুভমেন্ট ধরি তবে রাজনীতিসচেতন হওয়াটাও জরুরী । ওই সচেতন কিংবা বোধ তৈরি হওয়াটাও জরুরী । আমাদের জেন্ডার ইকুয়ালিটি এবং ইকুয়েটি সমাজ ব্যবস্থার দিকে নিইয়্যা যাবে । আমি কাউরে খারিজ করার বিপক্ষে । আমি টেনশন নেই না । কী নেন তাহলে ? তোমার সেন্স অব হিউমার উচ্চমার্গীয় । ইতিহাস থেকে যারা শিক্ষা নেয়না তারা একই ইতিহাসের পুনরাবৃত্তি করে । তখন সে আসলে মানুষের কুৎসিত একটা রূপ কে ইঙ্গিত করেছিলো । মানুষ এমন এক প্রাণী এরা গতকাল যে অন্যায়ের জন্য যুদ্ধ করেছিলো আজকে এরা নিজেরাই ঠিক সেই অন্যায় করবে । সভ্য দেশ ইয়োরোপ আমেরিকার ইতিহাসে দেখা যায় তাদের মহত্ত্ব । তাদের মাঝে যে কারণে বিপ্লব এসেছিলো পরবর্তী সেই একই কারণে ওই বিপ্লবীদের মাঝ থেকেও তৈরি হয়েছিলো রূঢ় শাসক । বরগুনার যেই ঘটনায় আমরা দাঁড়িয়ে থেকে নীরব সমর্থন দিয়েছি তাদেরকে ইতিহাস কখনো ক্ষমা করবেনা । ইতিহাস তার প্রতিশোধ নিবেই । ব্যক্তিগত রেকর্ড নিয়ে সে ভাবেনা । দেশের জয় চায় । নিজে ভালো খেলতে চায় । এটাই তার প্রত্যাশা । অনেকেই জানেনা সাকিবের গুরু জাবি ইতিহাস বিভাগের প্রাক্তন ছাত্র সালাহ উদ্দিন । সাকিব জাবি পরিবারের ছায়ায় মায়ায় বড় হয়েছে । এই বিশ্বকাপের আগেও সে সালাহ উদ্দিনের কাছে বিশেষ দীক্ষা নিয়েছে বছর ভর । সাকিব আমার সরাসরি ছাত্র ছিল । বিকেএসপিতে শ্রেণিকক্ষে সে চুপচাপ থাকতো । পড়ালেখাতে ভালো ছিল । আজ সারা বিশ্বের মিডিয়াতে সাকিবকে নিয়ে মাতামাতি হচ্ছে । একটি জিনিস আসা দরকার । আমাদের দেশের নিজস্ব একাডেমি বিকেএসপিতে তার বেড়ে উঠা । তার কোচ শিক্ষকের তালিকায় সবাই জাহাঙ্গীরনগর এর । যারা সাকিবের ক্রীড়ার ব্যবহারিক পরীক্ষা নিয়েছিলেন তারাও জাবির । সাকিবের বিয়েতে মার্কিন রাষ্ট্রদূত ম্যাজিনো যখন জানতে পারলেন আমি সাকিবের শিক্ষক তখন তিনি বিনীতভাবে কাছে এসে সালাম দিয়েছিলেন । পরাক্রমশালী সেই রাষ্ট্রদূতের কুর্নিশ আজো ভুলিনি । তবে এবারের বিশ্বকাপে সাকিবকে দেখছি কল্পনার বাইরের । ভিন্ন গ্রহের এক সাকিবকে বাংলাদেশ ক্রিকেটের সে দেবদূত । ভারতের সাথে অসাধারণ কিছু করার পরিকল্পনা সাকিব মুশফিকের সব সময় থাকে । দেখা যাক কি হয় । ভারতের টেনশন আছে । আমাদের হারানোর কিছু নাই  । এগিয়ে চলো বাংলাদেশ । হলের পাতলা ডাল খেয়ে জাবি থেকে পাশ করে সরকারি চাকরিতে আমরা মাটি কামড়িয়ে দেশে পড়ে আছি । দেশের তরুণদের নিয়ে বিশ্বমানের কাজ করছি । বিজয় তাদেরই হবে । জাবির ইংরেজি বিভাগের সপ্তম ব্যাচের এক বড় ভাই যুব ও ক্রীড়া সচিব ছিলেন । তিনি একদিন বলে বসলেন দিনশেষে আমরাই জাহাঙ্গীরনগর । বিজয়ের স্বাদ আমাদের বেশি । আমরা একটু আলাদা । আমরা সোনালী যুগের স্রষ্টা । আমার জন্য আলাদা করে ভিডিও আপ করার জন্য থ্যাংকস । পেছনে এসিটা কই ? দেখি না অনেকদিন । সালাম দিয়েন তারে আমার । যে নারীদের যুগের পর যুগ ধরে মাথা থেকে পা পর্যন্ত ঢেকে বন্দী রাখা হয় সেই নারীরা নিজের পায়ে দাঁড়িয়ে সবার আগে ঐ কালো সাদা কাপড়ের আবরণ খুলে ছুঁড়ে ফেলে দিবে । এটাই কি যৌক্তিক নয় ? আপনাকে অধিকার থেকে বঞ্চিত করা হয় । আপনার হাতে সামান্যতম ক্ষমতা এলে আপনি সেই অধিকার আদায় করে নেবেন । এইই হয়ে আসছে আসবে । কাপড় খোলা মানেই নারীবাদ কি না সেই তর্কে যাব না । কিন্তু রেপের পক্ষে রেপিস্টের শাস্তির বদলে কাপড়ের দোষ দেয়া হয় । দেশে শেষ পর্যন্ত নয়মাসের শিশু রেপ হয় । এই গরমে আমি গায়ে ওড়না পেঁচিয়ে বাসা থেকে বের হতে বাধ্য হই । এদিকে একটা পাতলা টিশার্ট শার্ট পরে ছেলেরা বের হয় । সাম্য চাইলে সবদিকেই চাইতে হবে । পিক এণ্ড চুজ করে লাভ নাই । আম্মারা ডিভোর্স দিতে পারেন নাই । আমরা পারি সব কিছু আদায় করে নিতে । আইন যদি নির্যাতিতাদের পক্ষে প্রয়োগ হত মেয়েরা এত সহজে সংসার ভাঙত না । সংসার করা সোজা না । গুরু ভুল ত্রুটি ক্ষমাসুন্দর দৃষ্টিতে দেখবেন । এভাবে তো ভেবে দেখিনি । রাতে ঘুমের আগে আপনার লেখা গুলো পড়লে মনটা ফ্রেশ হয় । মানুষের ভালোবাসা এক সময় অধিকারবোধে বাঁধা পড়ে যায় । ভালোবাসার এক পর্যায়ে মানুষ তার ভালোবাসার মানুষটাকে অধিকারবোধ দিয়ে শাসন করতে চায় । সেই অধিকারবোধ ধীরে ধীরে পছন্দ অপছন্দের তালিকায় নিয়ে আসে ভালোবাসাকে । এটা ভালোবাসার একটা সহজাত প্রবৃত্তি । ঝামেলা বাঁধে যখন মানুষ ভালোবাসা থেকে পাওয়া এই ক্ষমতাটার অপব্যবহার শুরু করে । কারণ অধিকারবোধ ব্যাপারটা তরকারিতে দিতে যাওয়া লবণের মতো । লবণ নাহলে চলবে না আবার বেশি পড়ে গেলে খাওয়া যাবেনা । বেশি অধিকার ফলাতে গেলে বাসাটাই থাকে ভালো আর থাকেনা । তবে দেখেছি ন্যূনতম অধিকারবোধ না দেখিয়েও দিব্যি বেঁচে থাকে বেশকিছু ভালোবাসা । এসব ভালোবাসায় দাবী দাওয়া নেই । পাহাড়সম প্রত্যাশা মেটানোর চাপ নেই । নেই থাকতেই হবে এর তাড়না । এই ভালোবাসার মানুষগুলো একে অন্যের জন্য সারাজীবন বয়ে বেড়ায় একটা শব্দ । এটা কিন্তু এক পাক্ষিক ভালোবাসাও না কারণ দুজন মানুষ বুঝে যায় তারা কখনো সামাজিক দায়বদ্ধতার দরুন কখনো এক হবেনা । কিন্তু একে অন্যের জন্য থাকবে আজীবন । পেতেই হবে এমন দিব্যি এই ভালোবাসায় নেই বরং না পেলেও আছি ই এইসব ভালোবাসার মূলমন্ত্র । আমার মনে হয় মনের মানুষ এর ধারণাটা অনেকটা এরকমই । শত শত পেতেই হবে প্রত্যাশার মাঝে না পেলেও থাকবো এরকম একটা বিশ্বাস থাকা প্রয়োজন । এখন বাংলাদেশ যেটা খেলতেসে সেটা পাঁচ বছর আগেও স্বপ্ন ছিলো । অস্ট্রেলিয়ার সাথে চেজ করতে নেমে বাংলাদেশ টিকে আছে এখনো । তাও বলবো সদর্পেই টিকে আছে । দিস ইজ নট অ্যা ফেইল্যুর ফর আস । এক কালের তাবৎ বাঘা টিম সাউথ আফ্রিকা ওয়েস্ট ইন্ডিজ শ্রীলংকা খাবি খাচ্ছে । আর আমরা হুংকার দিচ্ছি পাল্লা দিয়ে । অস্ট্রলিয়া নিউজিল্যান্ডের সাথে খেলা । আমি প্রচণ্ড আশাবাদী মানুষ । আমার কাছে আশার চিত্র হলো এটা । মুশি হেটে যাচ্ছে আর অস্ট্রেলিয়ানগুলো ওরে শোল্ডার প্যাট করতেসে এটাই । ভাই এইরকম ভয়ংকর স্কোরের সামনে মুশফিক ধীরে সুস্থে সেঞ্চুরি করে ফেলসে । ডমিনো ইফেক্ট হয় নাই এর চাইতে অর্জন একদিনে আর চাই না । খালি কয়েকটা জিনিষ বাদ দিলে অনেক ভালো খেলসে । বাংলাদেশ জিতবে লাগবা বাজি ? মদের বোতলের অ্যাস্থেটিক ছবি দিবেন । রিজলা পেপারে গাঁজা ভরে কল্কির ছবি দিয়ে কাব্যিক কবিতা লিখে দিবেন । বিয়ার টিয়ার যা আছে নানা এঙ্গেলের ছবি দিবেন আর ভাববেন খুব কুল লাগতেসে আপনেরে । নাহ ডুড ইউ আর লেইম । প্রথমত যারা এগুলা খায় তারা ছবি দেয়না । কারণ একদিকে এগুলো যেমন সম্পূর্ণ ব্যক্তিগত ব্যাপার অপর দিকে আইনত দণ্ডনীয় । গাঁজা রিজলা লাইসেন্সবিহীন মদ সেবন ইত্যাদি । দ্বিতীয়ত এটা দেখতে খুবই কুৎসিত লাগে যে আপনার ব্যক্তিসত্বা নিয়ন্ত্রণ করছে কোনো একটা মাদক । ড্রাইভিং হুইলটা নিজের কাছেই রাখেন ওটা সেক্সি । কথাগুলো মনে কষ্ট দিলেও আপনার ভালোর জন্যই বলা । ভালো বলেছো ভাই । আমরা মনে রাখি না । মাত্র দুই দশকের মধ্যে র্যাংকে নীচের দিকে থাকা একটি দল প্রায় মাঝের দিকে অবস্থান করে ফেলেছে । বিশ্বের সবগুলো দলকে হারিয়ে ফেলেছে । গত দুই বছরে অনেক গুলো সিরিজ জিতেছে । এই ধরনের আন্তর্জাতিক অর্জন বাংলাদেশের খুব বেশি তো নেই । বাবার সাথে আজকে যেরকম ছবি দিসেন সেরকম আবেগ দিয়ে বাবার কষ্ট যেনো না হয় তা অনুধাবন করেন । একজন বাবা কখন কষ্ট পায় জানেন ? যখন আপনি নিজেকে ভুল পথে পরিচালিত করে তিলে তিলে শেষ করেন । যখন আপনি বাবার ঘামে ভেজা শার্টের মূল্য না দিয়ে ফূর্তি করে বেড়ান । যখন আপনি ভুল জায়গায় নিজেকে সমর্পণ করে বাবা মাকে ভুলে যান । যখন আপনার নিজেকে গড়ার ভেতরের আগুনটা নিভে যায় । যখন আপনি ভুলে যান একটা সময় আপনার বাবাটাও শিশুর মতো আচরণ করবে । আপনার বাবা না থাকলেও তার আদর্শ আছে স্বপ্ন আছে যেটা আপনি ধারণ করবেন । বাবার নীতি নৈতিকতাকে ধারণ করুন । আপনার বাবা খারাপ মানুষ হতে পারে খারাপ বাবা নয় মোটেও । সর্তকতা মূলক পোস্ট । যারা এই ভরা বর্ষায় সিলেট ঘুরতে যাবেন বিশেষ করে জাফলং বিছানাকান্দি বা ভোলাগঞ্জ সাদা পাথর এ তারা অবশ্যই পানিতে নামার সময় সাবধানতা অবলম্বন করবেন । এখন পাহাড়ি ঢলে স্রোতের বেগ অনেক বেশি । একবার স্রোতে পড়ে গেলে আপনার উঠে আসার সম্ভাবনা থাকবে না বললেই চলে । যারা সাতার জানেন তারা ও বিপদের মুখে পড়তে পারেন কারন স্রোত এ টানে বড় পাথরে ধাক্কা খেলে মারাত্মক ভাবে ইঞ্জুরড হবেন । আর যারা মাধবকুণ্ড ঘুরতে যাবেন অবশ্যই সিকিউরিটি গ্রুপের বাইরে যাবেন না । অতিক্রম করবেন না । কারন ঝর্না থেকে নেমে আসা পানির সাথে থাকা পাথর আপনার জীবন এর সমাপ্তি ঘটাতে পারে । আজ মিনিটে আমাদের সিলেট লিডিং ইউনিভার্সিটি র সিভিল ডিপার্টমেন্ট এর এক্স ছাত্র আমাদের অনেক কাছের এক ছোট ভাই ভোলাগঞ্জ সাদা পাথর এর অইখানে স্রোতের টানে হারিয়ে যায় । সন্ধ্যা পর্যন্ত ডুবুরী দল অনেক খুঁজাখুঁজি করে কোন সন্ধান পায় নি । সন্ধার সময় তারা নিখোঁজ অবস্থায় তাদের উদ্ধার অভিজান এর সমাপ্তি করে । সবাই দোয়া করবেন আল্লাহ যেন ওকে আমাদের মাঝে সুস্থভাবে ফিরিয়ে দেয় । তাই সবার প্রতি অনুরোধ ঘুরতে গিয়ে অসাবধান হয়ে নিজের জীবন কে ঝুঁকির মুখে ফেলবেন না । হয়ত আপনার জন্য আপনার পরিবার এর আলো নিভে যাবে । মনে রাখবেন প্রকৃতির শক্তির কাছে আমরা কিছুই না । সবার সুস্থতা কামনা করি । ধন্যবাদ জানাচ্ছি আমাদের সম্মানিত ট্রেকার ভাইদের যারা আমাদেরকে এত সুন্দর ঝর্ণার সন্ধান দিয়েছেন এবং যাওয়ার পথ সহজ করে দিয়েছেন । ধূপপানি এই মুহূর্তে বাংলাদেশের সবচেয়ে সুন্দর ঝর্ণাগুলোর মধ্যে একটি । সুবিশাল উচ্চতা শুভ্র জলরাশির ঝর্ণা আর ঝর্ণার নিচের গুহা । ট্রেকারদের কাছে এই ঝর্নাটির আবেদন সবসময় অন্যরকম । ঝর্ণার স্বচ্ছ পানি এবং অনেক উচু থেকে আছড়ে পড়া জলরাশি আপনাকে একরকম পাগল করে দিবে । ঝর্ণার নিচের গুহায় চোখ বন্ধ করে বসলে মনে হবে অন্য কোন জগতে চলে গেছেন । ঝর্ণায় এখন অনেক পানি । যারা যাওয়ার প্ল্যান করছেন তারা খুব তাড়াতাড়ি প্ল্যান করে ফেলুন । গ্রূপ ছাড়া এই ধরণের ট্যুর একেবারেই সম্ভব নয় । তবে গ্রূপ এ মেম্বার বেশি হলে সবচেয়ে ভালো । গ্রূপ মেম্বার কম হলে খরচের পরিমানটা বেড়ে যায় । ধূপপানি ঝর্ণার সাথে বোনাস হিসেবে দেখতে পাবেন ন কাটা ঝর্ণা মুপ্পোছড়া ঝর্ণা গাছকাটা ঝর্ণা । আর রাতে ট্রলারে করে কাপ্তাই লেকের গিয়ে ট্রলার বন্ধ করে আকাশে তারার মেলা সাথে নীলাভ কাপ্তাই লেক তো থাকছেই  । স্বল্প সময় ও খরচে রাঙামাটি ভ্রমণ সম্ভব । আমরা গ্রুপ মেম্বার ছিলাম অনেকজন । ঢাকা থেকে ইউনিক বাসে করে রওনা হই । পরদিন ভোড়ে চলে যাই রিজার্ভ বাজার । বাস থেকে নেমে কয়েক সেকেন্ড হাটার পর হোটেল মতি মহলে উঠি । এতো সুন্দর হোটেল পুরোটাই কাপ্তাই লেকের পাশে । দুই রুম নন এসি নিয়েছিলাম । ফ্রেশ হয়ে বেড়িয়ে পড়ি নাস্তা করতে । নাস্তা শেষে ঘাটে গিয়ে দামাদামি করে সারাদিন পর চলে এলাম । সবগুলো স্পট ঘুরাবে এমন ট্রলার অল্প টাকায় ঠিক করি । সারাদিন ঘুরি ট্রলারে । শুভলং ঝর্না ঝুলন্ত ব্রীজ জুম পাহাড় আদিবাসি পল্লী চাকমা রাজার বাড়ী বৌদ্ধ মন্দির পেদা টিং টিং চাং পাং রেস্টুরেন্ট ডিসি বাংলো পার্ক এবং নাম না জানা আরো জায়গা । দুপুরে ট্রলার নিয়ে আসে পাহাড়ি রেস্তোরাঁ চাং পাং এ যেটা লেকের উপরেই । সেখানে আদিবাসী খাবার খাই । মেচাং পেদা টিংটিং নামে আরও দুটি রেস্তোরাঁ ছিলো । তবে তুলনামূলক এটার রিভিউ ভালো ছিলো । সকাল থেকে মোটামুটি সন্ধ্যা বেজে যায় । এর ভেতর পাহাড়ি ডাব কলা পেপে ইত্যাদি খাওয়া চলেই । সন্ধ্যায় হোটেলে এসে ফ্রেশ হয়ে রাতের বাজার ঘুরে নিজ নিজ কেনাকাটা করি । বাজারে সুলভ মূল্যে খাওয়ার অনেক হোটেল আছে । ভালো দেখে একটায় বসে যান । সেখানে লেকের চাপিলা মাছ ফ্রাই সহ ডাল ভাত যা লাগে খেয়ে উঠুন । এরপর হোটেলের বারান্দায় এসে সকলে গান আড্ডা করি । পরদিন সকালে টায় চেক আউট করে প্রথমে ঢাকার বাসের টিকিট কেটে নাস্তা করে বেড়িয়ে পরি । পলওয়েল পার্ক আর রাজবন বিহার ঘুরতে রিজার্ভ বাজার থেকে সিএনজি ঠিক করি । অল্প টাকায় আপ ডাউন বিকেল পর্যন্ত দুটো স্থানে ঘুরে রিজার্ভ বাজারে এসে দুপুরের খাবার খেয়ে নেই । যদিও তখন অনেক বেজে গিয়েছে । পুনরায় বাজারে ঘুরে চা বিস্কিট খেয়ে সন্ধ্যায় বাসে করে চিরচেনা ঢাকায় পাড়ি জমাই । আনুমানিক স্বল্প খরচ দিয়েই হয়ে যাবে । কত তারিখ সন্ধ্যার কথা ? সন্ধ্যার সময় রুমে বসে মুভি দেখছিলাম । এদিকে কক্সবাজারের আবহাওয়া ও চরম পর্যায় । ইচ্ছা হলো সেন্ট মার্টিন যাব ট্রলারে । যেই ভাবা সেই কাজ । কয়েক মিনিটে রেডি হয়ে বেড়িয়ে পরলাম সাথে মোয়াজ্জেম ভাই ছিল । এরপর কক্সবাজার হয়ে পরের দিন সকাল টেকনাফ পৌছালাম । ট্রলারে ওভারলোড এর কারনে পরের ট্রলারে উঠলাম । ট্রলার ছাড়ার আগেই বৃষ্টি । যাই হোক যথা সময় ট্রলার ছাড়লো । ভালোই বৃষ্টি আকাশ অন্ধকার হয়ে আসছে । শাহ পড়ীর দ্বীপ পার হবার পর সমুদ্রে ঢোকার পর পরই ঝড় শুরু হলো । ভিডিও তখন করা হয়নি । প্রথমে কিছুটা সহনীয় পর্যায় থাকলেও পরে ভয়ংঙ্কর রূপ নেয় । বাচ্চা মহিলা আর অনেকের কান্না দেখে অনেকের অবস্থা খারাপ । সাথে মাঝির অবস্থাও । মাঝি আমার উচ্ছাস দেখে হতভাগ । ভাই ভয় লাগে না ? না ভাই এই ঢেউ এর জন্যই আসা । আগে একবার ট্রলারে এসে তেমন ফিল পাই নাই । আমরা ছাড়াও আরো ছেলে ছিল এই ট্রলারে । আমরা কজনই টুরিস্ট বাকীরা স্থানীয় । ওদের অবস্থা খুবই খারাপ । সমুদ্রে ঘন্টা মিনিট চলার পর মাঝি কুল হারিয়ে ফেলে । কিছুটা আচ করতে পেরে জিঞ্জাসা করলাম তাকে । ভাই আন্দাজ করতে পারছি না । পরে আমি গুগল ম্যাপ বের করে দিক ঠিক করে মিনিট চলার পর সেন্ট মার্টিন দ্বীপের দেখা মিলল । আবার বিপত্তি ঘটলো জেটির কাছে এসে প্রচন্ড ঢেউয়ের কারনে ট্রলার কিছু মিনিট চেস্টা করে অবশেষে বিচে ঠেকিয়ে দিল । সবাই পানিতেই লাফিয়ে নেমে তীরে উঠলাম । ঐ ছেলেদের মধ্যের একজন বলে ভাই হেলিকাপ্টার ছাড়া আমি আর ফিরছি না । এর কারনে পরের দিন ট্লার চলাচল বন্ধ ছিল । খুব কম দামে পশ্চিম বিচের একটা রিসোর্টে উঠি । পরের দিন পুরো সেন্ট মার্টিন এর পশ্চিম বিচ দিয়ে হেটে ছেড়া দ্বীপ গেছি । আর পূর্বের বীচ দিয়ে ফিরছি । পুরা সেন্ট মার্টিন রাউন্ড দিছি এই সময় বড় সাইজের ডাবের দাম টাকা কম থাকে । আমি কয়ক টা খেয়েছি । বাকিরা ইচ্ছা মত খেয়ে নিয়েছে । একেবারে কচি ডাব প্রায় মি লি পানি হইছে প্রতিটা ডাবে । এক অসাধারন ট্রুর ছিল । ফেরার দিন আবহাওয়া খুর ভালো ছিল । কোনরকম ঝড় বৃষ্টি ছাড়াই ফিরলাম টেকনাফ । এরপর ট্রলারে একত্রে ফেরা কয়েকটা গ্রুপ মিলে চাদের গাড়ি নিয়ে মেরিন ড্রাইভ রোড দিয়ে কক্সবাজার চলে যাই । আমি সহ কতজন চান্দের গাড়ির ছাদেই বসছিলাম । একপাশে পাহাড় অন্যপাশে সমুদ্র । গাড়ী চলছে প্রছুর গতিতে । আর চাদের গাড়ীর ছাদের গ্রিল ধরে বসা অনেক মজার । সে এক অন্যরকম অনুভুতি । যেখানে সেখানে ময়লা আবর্জনা পলিথিন ও প্লাস্টিকের বোতল ফেলবেন না । পরিবেশের জন্য ক্ষতিকারক এমন কিছু করবেন না । দেশটা আমাদের এবং এর রক্ষার দায়ীত্বও আমাদের । টাংগুয়ার হাওর ভ্রমন করে এলাম । ফিরে আসলাম হাওর থেকে । প্রকৃতি যে এত বিচিত্রময় তা টাংগুয়ার এ না গেলে বুঝতেই পারতাম না । সম্পূর্ন নতুন এক অভিজ্ঞতা । যাই হোক আমরা কজন বন্ধু মিলে ঠিক করি এবারের টুরে আমরা সিলেটে যাব । যেই ভাবা সেই কাজ। যাব ট্রেনে করে সিলেট । পৌছানোর পর একরাত সিলেটে ই কাটালাম । পরেরদিন ভোরে কুমারগাও বাসস্ট্যাণ্ড থেকে ভাড়ায় সুনামগন্জ । যাত্রা টা থেকেই বাস চলা শুরু হয় । সেখান থেকে তাহিরপুর এ যাওয়ার সিএনজি নিলাম । কিছু পথ এগোনোর পর দেখি রাস্তায় পানি উঠার দরুন নৌকা দিয়ে পার হতে হবে । কিছু রাস্তা সিএনজি করে আবার নৌকায় করে আনোয়ারপুর পর্যন্ত যাই । এবার ইজি বাইক এ চড়ে তাহিরপুর পৌছাই । পানি উঠার কারনে এত কিছু চেন্জ করতে হয়েছে । ফিরার সময় ও ঠিক একই ভাবে ফিরেছি । নৌকা আমরা আগে থেকেই ঠিক করেছিলাম । টাকা নিয়েছে ভালই । চালকদের ব্যাবহার ছিল অসাধারন । তারাই রান্না করছিল । রাতের এবং সন্ধার রান্না ছিল মুখে লেগে থাকার মতো । তাহিরপুর নেমে দুপুরের খাওয়া শেষ করি জনপ্রতি টাকা দিয়ে । এরপর কয়েকজন থানায় জিডি করি । বাকিরা মূরগি ভাত ডাল নুডলস রান্না করার জিনিস কিনি । লাইফ জ্যাককেট ভাড়া করি । এরপর নৌকায় উঠে পরি । নৌকায় উঠে ওয়াচটাওয়ার এ গোসল করে টেকেরঘাট পৌছাই । নিলাদ্রী ঘুরে রাতে নৌকায় ফিরি । সারারাত আড্ডা দিয়ে সকালে তাহিরপুর পৌছাই এবং সুনামগন্জ ব্যাক করি । নৌকার মাঝি ছিলেন জুয়েল মামা । ভৈরব ঢাকা থেকে যতটুক দূরে ঠিক ততটুক । ঢাকা থেকে সিলেট এ যাবার পথে নরসিংদি থেকে ঘন্টা খানেক গেলেই দেখা মিলবে পাশাপাশি দুটো ব্রিজ । এর এর নিচেই বয়ে চলেছে মেঘনা নদীর উত্তাল ঢেউ । দিনের জন্য ঘুরে আস্তে পারেন । চাইলে নৌকা ভ্রমন করতে পারেন । প্রতি ঘন্টা পরবে হিসেবে টাকা নিবে । এই ব্রিজ এর অপর পাশেই রয়েছে আশুগঞ্জ সার কারখানা । সময় থাকলে দেখে আস্তে পারেন । ভৈরব যেতে আসতে খরচ পরবে কম। কিভাবে যাবেন ? কমলাপুর বা মহাখালি থেকে সরাসরি ভৈরব এর বাস পাবেন । তাছাড়া সিলেট ব্রাম্মনবাড়িয়া বা কিশোরগঞ্জ এর বাস এ করেও যেতে পারেন । যারা ট্রেন এ যেতে চান মহানগর সহ আরো কিছু ট্রেইন থামে ভৈরব । রেল জংশন বলে কথা । এক দিনেই ঘুরে ফিরে আসতে পারবেন । নদীতে বা পাড়ে ঘোরার সময় আশে পাশে বা নদীতে ময়লা ফেলবেন না । সিকিমে প্যারাগ্লাইডিং নিয়ে প্রথমেই বলে রাখি আমি অতটা গুছিয়ে লিখতে পারিনা । তাই লেখা পড়ে অনেকে বিরক্ত হতে পারেন । অনেকদিন ধরে ভাবছিলাম সিকিম যাব কিন্তু সময় বের করতে পারছিলাম না । শেষ পর্যন্ত সিদ্ধান্ত নিলাম যে ঈদের পরেই আমরা আমাদের যাত্রা শুরু করব । কিন্তু সমস্যা দেখা গেল অন্যখানে । ঈদের ছুটি কাটাতে অনেকেই তখন সিকিম এবং দার্জিলিং এ ভিড় জমাতে শুরু করেছে । তাই সিদ্ধান্ত নিলাম আমরা ঈদের অন্তত কিছুদিন পরে যাব । যা ভাবা তাই কাজ । রাতে আমি এবং আমার বন্ধু তানভীর কুষ্টিয়া থেকে সীমান্ত এক্সপ্রেস এ উত্তরবঙ্গের দিকে যাত্রা শুরু করলাম । প্রথমে ডোমার থেকে অটো ভাড়া করে দেবীগন্জ এবং পরবর্তীতে দেবীগন্জ থেকে বাসে বাংলাবান্ধা যাই । বাংলাবান্ধা পৌঁছতে আমাদের দুপুর হয়ে যায় তাই ভাবলাম দুপুরে খাবার টা শেষ করে তারপরে ইমিগ্রেশন কমপ্লিট করব । পাশে একটা হোটেল ছিল সেখান থেকে সাদা ভাত গরুর মাংস সবজি আর ডাল দিয়ে পেট ভরে খেয়ে নিলাম । এবার ইমিগ্রেশন শেষ করার পালা । দুই পাশের ইমিগ্রেশন শেষ করে ইমিগ্রেশন অফিসের পাশেই অনেক মানি এক্সচেঞ্জ এর অফিস আছে সেখান থেকে টাকা রুপিতে কনভার্ট করে নিলাম আমরা । মানি এক্সচেঞ্জ এর পরে টোটো তে করে ফুলবাড়ী হাট যাই । জনপ্রতি কত রুপী লাগে মনে নেই । সেখান থেকে বাস দিয়ে শিলিগুড়ি জংশন যাওয়া হয় । এরপর ভাবলাম প্রথম দিন আমরা শিলিগুড়িতে কাটাব । এস এন টি এর পাশেই একটা হোটেল পেয়ে গেলাম । রাতে শিলিগুড়ি শহর টা ঘুরে দেখে পরের দিন সকালে আমরা এস এন টি তে যাই পারমিশন নেওয়ার জন্য । সেখানে পরিচয় হয় নতুন চারজন মানুষের সাথে । যারা সকলেই বাংলাদেশী । হয়ে গেলাম দুই থেকে ছয় জন । পারমিশন এর ঝামেলা শেষ করে সিম কিনে নিলাম । এবার গ্যাংটক যাওয়ার পালা । গ্যাংটক যাওয়ার জন্য শেয়ার জিপ গুলোতে আপনাকে জনপ্রতি দিতে হবে অল্প কিছু রুপি করে । আর রিজাভ গেলে আপনাকে একটি গাড়ির জন্য দিতে হবে হাজার রুপি । বলে রাখা ভালো যে রম্পতে কিন্তু আপনাকে পারমিশন লেটার দেখিয়ে সেখান থেকে পাসপোর্টে সিল লাগিয়ে নিতে হবে । অথবা সরাসরি রম্প থেকেও পারমিশন নেয়া যায় । গ্যাংটক পৌঁছে একটা হোটেল ঠিক করে নিলাম । একটি রুমের মধ্যে দুটি ডবল বেড চারজন আরামে থাকা যায় । হোটেলে ঢুকে ফ্রেশ হয়ে প্রথমে ভাবলাম নর্থ সিকিম এ যাওয়ার জন্য কোন এজেন্সি খুঁজবো । হোটেল থেকে বলা হলো তারাই নাকি নর্থ সিকিম এ যাওয়ার জন্য প্যাকেজ দিবে তাই বাইরে ঘোরাঘুরি না করে তাদের কাছে পেপার জমা দিয়ে দিলাম । কিন্তু কপাল খারাপ ল্যান্ড স্লাইড এর জন্য নর্থ সিকিম যাওয়ার পারমিশন পেলাম না । কি আর করা । পরের দিনে আমার সাইড সিন দেখতে বের হলাম । সাইড সিন এর টা স্পট দেখার জন্য আপনাকে দিতে হবে একটি সিটের জন্য কিছু রুপি কার এর জন্য । এবার আসি কাঙ্খিত প্যারাগ্লাইডিং এর বিষয় । গ্যাংটক এ যে কোন ড্রাইভার কে যদি আপনি বলেন প্যারাগ্লাইডিং করবো তাহলে তারা আপনাকে স্পটে নিয়ে যাবে । প্রতি সিটের একটা কারের এর জন্য আপনাকে ভাড়া দিতে হবে । প্যারাগ্লাইডিং এর জন্য আবহাওয়া এবং ওজন একটা বড় ফ্যাক্ট । আবহাওয়া যেদিন খুব খারাপ থাকে সেদিন প্যারাগ্লাইডিং বন্ধ থাকে । আর বাতাস যদি কম থাকে তাহলে বেশি ওজনের মানুষ রা প্যারাগ্লাইডিং করতে পারে না । যাইহোক আমরা যেদিন গিয়েছিলাম সেদিন মোটা কাউকে প্যারাগ্লাইডিং করতে দেওয়া হয়নি । বেসিক প্যাক এর জন্য আপনাকে দিতে হবে খরচ । আর ভিডিওর জন্য আরো দুইটা প্যাকেজ আছে তবে সেটা সব সময় খোলা থাকে না । যাইহোক ব্যক্তিগতভাবে প্যারাগ্লাইডিং আমার কাছে অসাধারণ লেগেছে । আপনারাও চাইলে ট্রাই করতে পারেন । আশা করি ভালো লাগবে । সিকিম এত অসাধারণ সুন্দর জায়গা । তাই দয়া করে যেখানে সেখানে কাশ থুতু বা ময়লা আবর্জনা ফেলবেন না । আপনার যাত্রা শুভ হোক । আমরা ঘুরতে গিয়ে ভুলে যাই যে জায়গাটা শুধু আমাদের জন্য না । বিছানাকান্দিতে ঘুরতে গিয়ে মোটামুটি ভাল রকম অবাক হয়েছি । সব জায়গায় এরকম ছড়ানো কাচের বোতল আর ভাঙা কাচের টুকরো । যে কেউ ই দূর্ঘটনার স্বীকার হতে পারে । প্রকৃতি উপভোগ করতে গিয়ে যে কারো অবস্থা নাজেহাল হতে পারে এবং আপনি যে কাচের বোতলটি ফেললেন পরবর্তীতে আপনার ই কেউ এসে এর ভুক্তভোগী হবে না তার গ্যারান্টি দিতে পারেন । প্রকৃতিকে ভালবাসতে শিখুন আর শুধু নিজের কথা না ভেবে সবার কথা ভাবুন । এসব জিনিস যত্রতত্র না ফেলে নির্দিষ্ট জায়গায় ফেলুন । আমরা আমাদের নিজেদের জন্য আমাদের পরবর্তী প্রজন্মের জন্য কি রেখে যাচ্ছি ? আমরা কি পারি না নিজেদের ছোট ছোট ভুল গুলো ঠিক করতে ? আমাদের নিজেদের পরিবেশ রক্ষা করতে হবে । আমরা নিজেরা সচেতন হই অন্যদের সচেতন করি । ভয়াবহ পরিবেশ বিপর্যয় থেকে নিজেকে নিজেদের পরিবার পরিজনকে রক্ষা করি । অফ সিজনে কক্সবাজার ভ্রমন করার সুবিধা হলো মানুষের ভীড় কম থাকে এবং হোটেল রিসোর্টগুলোতে নানা রকম অফার পাওয়া যায় । ফলে ভালো ভালো হোটেল রিসোর্টগুলো কম খরচে আয়েশি ভাবে উপভোগ করা যায় । এমন ই এক অফার পেয়ে ঘুরে আসলাম কক্সবাজার । আর থেকে আসলাম মারমেইড ইকো রিসোর্ট এ । আড়ং বা তাগা এর রিওয়ার্ড কার্ড অথবা ব্র্যাকের কর্মচারীদের জন্য মারমেইড ইকো রিসোর্ট দিচ্ছে ছাড় । যা থাকবে অক্টোবর পর্যন্ত । সকালের নাস্তা ফ্রি ছিলো । বিস্তারিত তাদের ফেসবুক পেজ এ পাওয়া যাবে । মারমেইড ইকো রিসোর্টে এ চেক ইন টাইম হলো দুপুর দুটায় । ঢাকা থেকে রাত এর বাসে রওনা হয়ে পর দিন সকাল এ কক্সবাজার ডলফিন মোড়ে পৌছে যাই । যেহেতু চেক ইন মারমেইডে বারোটার আগে করতে পারবো না সকালটাকে কাজে লাগানোর জন্য তাই পরিচিত একটি হোটেল এ ফ্রেশ হওয়ার জন্য একটি রুম নিয়ে ফ্রেশ হয়ে বের হয়ে যাই । সোনাদিয়া দ্বীপের উদ্দেশ্যে স্পিড বোটে করে সোনাদিয়া চলে যাই । জার্নি ছিলো অসাধারন । স্পিড বোটে যাওয়ার আসার ভাড়া একটু বেশি মনে হয়েছে আমার কাছে । সোনাদিয়া থেকে ফিরে ডলফিন মোড়ে দুপুরের খাবার খেয়ে সিএনজি নিয়ে চলে যাই মারমেইড ইকো রিসোর্ট এ । সিএনজি ভাড়া ছিলো সহনীয় । পরের দিন কক্সবাজার ফেরার পথে করি প্যারাসেইলিং । এটাও জন প্রতি টাকা দরকার হয় অনেক । আবহাওয়া খারাপ থাকলে প্যারাসেইলিং বন্ধ থাকে । যারা ভীড় এরিয়ে কক্সবাজার এর আসল সৌন্দর্য উপভোগ করতে চান তাদের জন্য এখন ই উপযুক্ত সময় কক্সবাজার ঘোরার । ভ্রমনের সময় পরিবেশ নোংরা করা থেকে বিরত থাকুন । ঘুরতে গিয়ে স্থানীয়দের সম্মান করুন । ঢাকা শহরের কোলাহল থেকে নিজেকে একদিনের জন্য মুক্ত রাখতে ঢাকার আশেপাশেই প্রায় অনেকে ঘুরতে যান । ঢাকার আশেপাশে ঘুরতে যাওয়ার আগে সবারই নিজেদের নিরাপত্তা নিয়ে ভাবতে হয় । তবে রুপগঞ্জ জিন্দাপার্কে গেলে আপনাকে এসব ব্যাপারে খুব একটা ভাবতে হবে না । রুপগঞ্জের জিন্দাপার্ক যথেষ্ট নিরাপদ । সেই সাথে কোনো হকার আপনাকে এসে ডিস্টার্ব করবে না । বলা যায় এই পার্কে অন্য পার্ক গুলোর মতো হকার খুব বেশি নাই । কয়েকজন আছে তারাও বেশ ভালো । ছেলে মেয়ে মহিলা পরিবার কারোর জন্যই অনিরাপদ নয় । পার্ক চারিদিকে সুন্দর সবুজের সমারোহ । বিভিন্ন ধরনের গাছপালা ছোট ছোট লেক পুকুর  মসজিদ সব রয়েছে পার্কে । লাইব্রেরীর নিচ তালায় দৈনিকের অনেক পত্রিকা রয়েছে । আপনি সেগুলো পড়তে পারবেন তবে লাইব্রেরীর   দ্বিতীয় তলায় যেতে হলে আপনাকে জুতা ব্যাগ রেখে টাকা দিয়ে টিকেট কেটে উঠতে হবে । লাইব্রেরীর পরিবেশ বেশ সুন্দর এবং গুছানো । পুরো পার্ক জুড়েই অনেক ধরনের সাজানো বসার জায়গা রয়েছে । চাইলে আপনি বসে রেস্ট নিতে পারবেন । সবমিলিয়ে অর্ধেক দিন ঘুরার জন্য বেস্ট জায়গা বলা যায় । এটাকে অর্ধেক দিন বলেছি কারন পুরো পার্ক আপনি কয়েক ঘন্টার মধ্যে ঘুরে দেখে শেষ করতে পারবেন । ঢাকা শহরের যেকোনো জায়গা থেকে আপনাকে কুড়িল বিশ্বরোড আসতে হবে । সেখান থেকে বিআরটিসি বাসে কাঞ্চন ব্রীজ যাবেন । ব্রীজের কাছে নামলেই দেখতে পাবেন অটো রয়েছে । সেসব অটো জিন্দা পার্কে যায় । আপনি চাইলে লোকালে যেতে পারবেন আবার অটো রিজার্ভ করেও যেতে পারবেন । লোকালে গেলে ভাড়া নিবে কম । জনপ্রতি টাকা আর যদি রিজার্ভ নেন তাহলে টাকা বেশি চাইতে পারে কিন্তু টাকার বেশি দেওয়া ঠিক হবে না । পার্কে প্রবেশ মূল্য দিতে হয় । সবকিছু পাওয়া গেলেও ফ্রিজের ঠান্ডা পানি পার্কের বাহিরে বা কাঞ্চন ব্রীজের আশেপাশে কোথাও পাওয়া যায় না । আমাদের পানির জন্য পুরো বেহাল দশা হয়ে গিয়েছিলো । যদি কেউ বাহিরের টং দোকানের পানি খাওয়ার অভ্যাস না থাকে তাহলে অবশ্যই পানি নিয়ে যাবেন সাথে করে । পার্কে ময়লা করবেন না । যেখানে সেখানে ময়লা ফেলবেন না । ময়লা ফেলানোর জন্য নির্দষ্ট ডাস্টবিন রয়েছে । সাউথ কোরিয়ার গ্রীন ভ্যালি সোবেকসান । আমার পাহাড়ি জ্ঞান খুব সল্প । এককথায় নেই বললেই চলে । আর সমতল ভূমির মানুষ হিসেবে সেইরকম অভিজ্ঞতা নেয়ার সুযোগ ও পাইনি । দেশে থাকাকালীন সময়ে বন্ধুদের সাথে সিলেট ভ্রমণে গিয়েছিলাম । সেবারই আমার জীবনে প্রথম আর শেষবারের মত পাহাড়ি অঞ্চল দেখার সৌভাগ্য হয় । তখন থেকেই পাহাড় নিয়ে মনের মধ্যে অনেক কৌতূহল জন্মে । সৃষ্টিকর্তার কি লিলাখেলা যে এমন এক দেশে আমাকে নিয়ে আসছে যার আশেপাশে শুধু পাহাড় আর পাহাড় । এই বিষয়টাতে নিজেকে খুব লাকি মনে হয় । আমার বাসার ঠিক সামনে ছোট্ট একটা টীলা আছে । প্রায়শই যাওয়া হয় সেখানে । কোরিয়ান পেনিনসুলার সবচেয়ে সুন্দর আর সর্বোচ্চ পাহাড় হচ্ছে পেকদুসান । যার অবস্থান আবার উত্তর কোরিয়ায় । আর দক্ষিণ কোরিয়ার সর্বোচ্চ পাহাড় হচ্ছে হাল্লাসান যার উচ্চতা আকাশচুম্বী । এই পাহাড়ের অবস্থান মূল ভূখণ্ড থেকে প্রায় কিলো দূরের জেজু আইল্যান্ডে । ব্যক্তিগত অভিজ্ঞতায় হাল্লাসান হচ্ছে দক্ষিণ কোরিয়ার সবচেয়ে সুন্দর স্থান । এরপরে রাখবো জিরিসান সেওরাকসান আর সোবেকসানকে । এখন কোরিয়াতে বর্ষাকাল । বেশকিছুদিন যাবৎ বৃষ্টি হচ্ছে । সবাই ভাবলাম পাহাড়ে গেলে এখন বোধয় মেঘ পাওয়া যাবে । সেই ভেবে ঠিক করলাম সোবেকসান যাবো । আমাদের সেই ভাবনায় গুরোবালি । দুইদিন পাহাড়ে ছিলাম ঘন মেঘের বদলে কপালে জুটেছে ঘন কুয়াসা আর গুরিবৃষ্টি । তবে এই কুয়াসাও খারাপ ছিল না । ভাল একটা অভিজ্ঞতা হয়েছিল সবার । সোবেকসানের গঠন অন্যান্য পাহাড় থেকে একটু ভিন্ন ধরনের । এই পাহাড়ের নিম্নভাগ গাছগাছালিতে ভরপুর আর উপরিভাগ সম্পূর্ণটাই সবুজ ঘাসে পরিপূর্ণ । প্রথমবার যখন গিয়েছিলাম তখন উপরের দিকে উঠতেই মনে হয়েছিল এ যেন এক সাজানো গোছানো বাগান । মূল চূড়ার ঠিক মিটার খানেক নিচ থেকেই কাঠের সিঁড়ি । এই সিঁড়িপথের কারনেই সোবেকসানকে একটু বেশী সুন্দর লাগতেছিল । সিঁড়িপথ দিয়ে হেটে গেলে শুধু ডোম আকৃতির চূড়াই দেখা যাবে । আর সিঁড়িপথের চারপাশে দেখা যাবে সবুজ ঘাসের কার্পেট । আর এই পাহাড়ে বন্যফুলের কোন কমতি নেই ।চূড়া থেকে দূরে তাকালেই দেখা যাবে দানিয়াং শহর । এই দেশে গ্রাম পাহাড়ি বাড়ি আদিবাসী বলতে কিছু নেই । প্রযুক্তির ছোয়ায় প্রতিটা অঞ্চলকে এরা বদলে ফেলেছে । যদিও এতটা পরিবর্তন কখনোই কাম্য নয় । এই পাহাড়ে ওঠার জন্য ছোট বড় অনেকগুলি ট্রেইল রয়েছে । প্রতিটি ট্রেইলের শেষাংশে এইরকম সিঁড়িপথ জুরে দেয়া হয়েছে । যদিও সিঁড়িপথ আমার কাছে প্রচুর বিরক্তিকর একটা বিষয় । তবে এই পাহাড়ের ক্ষেত্রে বিষয়টা সম্পূর্ণ বিপরীত । পাহাড়ে বেশকিছু ঝর্ণাধারা রয়েছে আর পাহাড়ের মাঝখান দিয়ে বয়ে গেছে নদী । বিরোবোং হচ্ছে সোবেকসানের সর্বোচ্চ চূড়া । এছাড়াও এই পাহাড়ে আরো কয়েকটি বেশী উচ্চতার চূড়া রয়েছে । সোবেক পার্ক সহ কোরিয়াতে ন্যাশনাল পার্ক রয়েছে যার আয়তন এই দেশের মোট আয়তনের প্রায় অর্ধেক । সোবেকসান আয়তনের দিক থেকে এই দেশের তৃতীয় । প্রতিটি পার্ক সরকারী তত্বাবধানে পরিচালিত হয় । প্রতিটি পার্ক সর্বসাধারণের জন্য উন্মুক্ত আর প্রবেশে কোন প্রকার ফি দিতে হয়না । তবে প্রতিটি পার্কে প্রবেশের জন্য রয়েছে নির্ধারিত সময় আর রাতে থাকার জন্য রয়েছে সেল্টার । চাইলেই ক্যাম্পিং করা যাবেনা আর গহীন পাহাড়ের প্রবেশে রয়েছে সর্বোচ্চ নিষেধাজ্ঞা । সোবেকসানের অবস্থান সিউল থেকে বাসে ট্রেনে ঘণ্টা দূরের । দানিয়াং শহরে এই শহরে তিনদিন কাটালে সোবেকসান হাইকিং এর সাথে দানিয়াং দেখতে পারবেন । প্যারাগ্লাইডিং রাফটিং এর স্বাদ ও নিতে পারবেন । সোবেকসান হাইকিং এর সবচেয়ে ছোট ট্রেইলে সময় লাগবে ঘণ্টার মত । ওঠা নামা সোবেকসানে আসার উপযুক্ত সময় হচ্ছে আগষ্ট অক্টোবর মাস । গ্রীষ্মকাল কোরিয়ার প্রায় স্থানই সবসময় পরিষ্কার পাবেন । এই বিষয়ে এই দেশে আইন আছে এবং আইনের প্রয়োগ ও আছে । আমরা যেখানেই যাই সবসময় চেষ্টা করি নিজেদের ময়লা সাথে করে নিয়ে এসে নির্দিষ্ট স্থানে ফেলার । আসুন সকলেই চেষ্টা করি গন্তব্যস্থান পরিষ্কার রাখার ।  মস্ত বড় অজগরে মতো সড়কটা এঁকেবেঁকে চলে গেছে বিস্তীর্ণ ধানক্ষেতের মাঝখান দিয়ে। মোগলাই সড়ক। লোকে বলে, মোগল বাদশা আওরঙ্গজেবের হাতে ধরা পড়বার ভয়ে শাহ সুজা যখন আরকান পালিয়ে যাচ্ছিলো তখন যাবার পথে কয়েক হাজার মজুর খাটিয়ে তৈরি করে গিয়েছিলো এই সড়ক। হ্যালো কামলা-বুয়া জনগন। অনেক কস্ট করতে করতে আজকে একটু ছুটি পাইলেন সবাই। আরেকটা কস্ট করেন একটু সবাই। একটা গ্রুপ খোলা হইছে হয়তো অনেকেই দেখছেন। এই গ্রুপটা নিজ নিজ কোর্স গ্রুপে একটু শেয়ার দেন সবাই। আশা করি এতে উপকার হবে অনেকের । সবাই ভালো করে ঈদ করেন। ছুটিতো শুরু হয়ে গেলো আর অনেকের হয়তো আজ শেষ ক্লাস করা হইছে ভার্সিটি জীবনের। এখন ভার্সিটির প্রতি হয়তো ভালবাসা বাড়বে আর অনেক কিছু মিসও করবেন ধিরে ধিরে। আশা করি সবাই ভালো থাকবেন আর ভালো ঈদ কাটাবেন। ঈদের পরে আসেন, ফাইনাল দেন। তারপরে কিছু জিনিস ভাবছি সেগুলা নিয়ে আমার ভয়ংকরী অল্পবিদ্যা ঝাড়বো। অনেক বড়ভাই আর আপুর সাথে আমি কথা বলছি। অনেকে বাকীও আছেন। কারো কারো সাথে কথা বলতে লজ্জায় আছি তাই যোগাযোগ করতেছিনা। আশা করি আরও অনেকের সাথে কিভাবে আমাদের সবার উন্নতি করা যায় সেগুলা নিয়ে কথা বলবো। সবাই খুব ভালো রিস্পন্স করছেন সবাইকে হেল্প করার জন্য। এখন বাকীটা আপ্নেদের লজ্জা ভেংগে সাহায্য চাওয়ার উপরে নির্ভর করছে। আবার একটা জিনিস মাথায় রাইখেন সবাই সব পারেনা। তাই কেউ যদি একটা জিনিস নাও পারে মনে কিছু নিয়েন না। আরেকটা জিনিস বলতে চাইছিলাম যে সবাই পোস্ট করার সাথে নিজের নিকনেমটা আর ব্যাচের নামটা লিখে দিয়েন। আমি জ্ঞান দেয়ার মানুষ মোটেও না, কিছু আইডিয়া শেয়ার করবো শুধু, এতে যদি একজনেরও উপকার হয় তবেই লিখা সার্থক । রিসেন্ট বছর বা তারও বেশি ধরে অনেক বড় ভাইয়া আপু দের কেই দেখি দেশের বাইরে পেপার প্রেজেন্ট করতে যায়, সেটা দেখে হয়তো সবার মনেই ইচ্ছা জাগে ইশ, যদি পারতাম। আপাত দৃস্টিতে একটা আন্ডারগ্রাজুয়েট লেভেলে মোটামুটি মানের একটা কনফারেন্স পেপার থাকা একটা ভালো জিনিস । বিশেষ করে যারা হাইয়ার স্টাডিজ এর জন্য বাইরে যেতে চাই। কিন্তু থিসিস এনরোল করায় কাজের অগ্রগতির অবস্থা দেখে মোটামুটি এমন একটা অবস্থা হয় অনেকের যে লাগবে না ভাই বাইরে যাওয়া, কোনোভাবে ডিফেন্স পার করতে পারলেই আলহামদুলিল্লাহ। তাদের জন্য বলা, টপিক চয়েজ করার সময় এমন একটা টপিক চয়েজ করবেন যেসব টপিকের একটু সিগ্নিফিক্যান্স আছে বলে মনে হবে। এটা বুঝার ভালো উপায় হচ্ছে আপনার ফিল্ডে এক্সিস্টিং পেপার বা কাজ কেমন হয়েছে। ধরা যাক, আমি মেডিকেল ইমেজিং বা ডিজিজ ডাটা নিয়ে কাজ করতে আগ্রহী। সিম্পলি গুগলে যেয়ে  অমুক ডিজিস বা আরো সহজ ভাবে খুজতে চাইলে শুধু কিওয়ারড সারচ দিলেও পেয়ে যাবেন অসংখ্য রেজাল্ট, সহ কবে কোথায় অই টপিকে কোনো পেপার এক্সেপ্ট হয়ে আছে কিনা। এইদিকটা তে মোটামুটি অভিজ্ঞতা হয়ে যাওয়ার কথা। ধরলাম আপনি একটা টপিক বাছাই করলেন। এবার সে টপিকের মোটামুটি সহজ মনেহবে এমন টাইটেলের পেপার নামিয়ে পড়া শুরু করে দেন। খুব গুরুত্ব সহকারে এবস্ট্রাক্ট ইন্ট্রো এন্ড কনক্লুশন টা আগে পড়ে দেন মেথডোলজি তে গেলে ওদের কাজের ফ্লো টা ধরে ফেলতে পারার কথা। আর তা না পারলে বা কোনো কিওয়ারড বুঝতে না পারার ই কথা, ইউটিউব বা গুগল করে বের করে ফেলা যায় আজকাল। তারপর আপনার লক্ষ হবে কিভাবে ওদের এপ্রোচ ছাড়া অন্য কোনো এপ্রোচে ওদের চাইতে একটু হলেও ইফিসিয়েন্ট রেজাল্ট আনা যায়, বা অন্য কোনো ল্যাকিংস বা ফিউচার ওয়ারকের আইডিয়া নিয়ে এক্সটেন্ড করার কোনো রাস্তা আছে কিনা। এত টুকু বের করে কি করা লাগবে সেটা বুঝে ফেললে ইউ আর হাফওয়ে দেয়ার। এটুকু হয়ে গেলে কোড যে পারে গ্রপে তাকে কোডিং এর অংশটুকু দিয়ে বাকিরা খুজতে থাকুন আরো এক্সট্রা অলটারনেটিভ কোনো সহজ উপায় যদি থেকে থাকে। ধরে নিলাম যে কোড করছিলো সে মোটামুটি স্লাইট ইম্প্রোভমেন্ট হলেও কোড থেকে কিছু একটা দাড়া করাতে পেরেছে। সেই মুহুরত থেকে বাকি রা লেগে যান পেপার রেডি করানোর পিছনে। ট্রাস্ট মি, কাজ শেষ হলে একবারে পেপার লিখবো এটা ভেবে থাকলে কখনোই লেখা হবে না। কিন্তু আগে লিখে ফেললে পরে এটাকেই এক্সটেন্ড করে ডিফেন্স বুক হিসেবে খুব সহজেই রেডি করে ফেলতে পারবেন। একজন দেখতে থাকবে কোড কিভাবে আরো ইফিসিয়েন্ট করা যায়, বাকিরা পেপার শেষ করার সাইড। মোটামুটি কাজের ফিল্ড যদি সিগ্নিফিক্যান্ট হয় আর পেপার রাইটিং স্কিল যদি ভালো হয় তাহলে নরমালি আমার মতে কনফারেন্সে খুব সহজে পেপার রিজেক্ট হয় না সাবমিট করলে। তবে এক্ষেত্রে আপনি যে ফিল্ডে কাজ করেছেন, এবং কনফারেন্সের স্কোপের সাথে আপনার এরিয়া বা টপিক মিলেছে কিনা সেটা গুরুত্বপুরন ব্যাপার। মোটামুটি একটা কনফারেন্স ওয়েবসাইট ঘাটলে সেটার প্লেস, ডেট, শিডিউল, স্কোপ, সবকিছুই পেয়ে যাওয়ার কথা। ফান্ড ম্যানেজ করে কনফারেন্সে যাওয়ার সব কিছু ঠিক ঠাক রাখতে হলে মিনিমাম সেমিস্টার শেষ হওয়ার আগে কনফারেন্সের এক্সেপ্টেন্স নোটিফিকেশন দিবে এমন ডেট/শিডিঊল আছে সেইসব কনফারেন্স দেখে পেপার সাবমিট করা লাগবে, যাতে ফান্ডের এপ্লাই করে ফান্ডের যে ডিন্স মিটিং বসে সেটার জন্য যথেস্ট সময় হাতে থাকে। শুনেছি এপ্লিকেশন পড়লেই ডিন্স মিটিং কল করা হয়, এবং মিটিং এর পরের ওয়ার্কিং ডে তেই আপনার ফান্ড এপ্লিকেশন এপ্রুভড নাকি রিজেক্টেড সেটা যানা যায়। এরপর ফান্ডের টাকা পেতে পেতে মোটামুটি আরো সময় লেগে যায়, কিছু ক্ষেত্রে হয়তো আরো কম লাগে। নরমালি কনফারেন্স হলে খুব সহজেই ফান্ড পাওয়া যায়, এছাড়া এমন অনেক কনফারেন্স হয় যারা টোটালি বিজনেস মাইন্ডেড, অনেক অনেক যায়গায় আপনার পেপার পাব্লিশ করা হবে বলে অনেক লোভনীয় প্লেস আর হোটেল এর ছবি দিয়ে দেয়া থাকে। যে কনফারেন্স ই চয়েজ করেন/ সুপারভাইজর বা বড় ভাইয়া আপুদের একবার দেখায় নিতে পারেন। এটটুকু আসতে পারলে বাকিটাও নিজেরাই করে ফেলতে পারবেন আশা করি। আর না পারলে এই গ্রুপ তো আছেই। সর্বোপরি ইচ্ছা থাকলে কোনো না কোনভাবে উপরওয়ালা আপনাকে যা চান তা কোনো না কোনো সময় দিবেই। আর ইউনিভারসিটির টাকায় বাইরে ঘুরতে এত টুকু কস্ট তো করা লাগবেই। কারো কোনো জিজ্ঞাসা থাকলে কমেন্টে বা মেসেজে বা এখানে পোস্ট দিয়ে নির্দ্বিধায় জিগ্যেস করতে পারেন। যথাসাধ্য জানার রেঞ্জের মধ্যে থাকলে অবশ্যই সাহায্য করার চেস্টা করবো। পোস্টে ভুল ত্রুটি থাকলে ধরিয়ে দিলে খুশি হবো। একটু সহজভাবে লিখার চেস্টা করেছি। এতদূর পড়ার জন্য ধন্যবাদ। আজকে আল্লাহর অশেষ রহমতে ইন্টেলে ওয়ার্কিং স্টুডেন্ট হিসেবে জয়েন করছি। এই পোস্টের উদ্দেশ্য সেটা জানানো না (একবার যেহেতু জানাইছি ) । এই পোস্টের উদ্দেশ্য ইন্টেলের রিক্রুটমেন্ট প্রসেস নিয়ে কথা বলা (মুগ্ধতা প্রকাশ করা আসলে)। এখানে আসার পর জব খুঁজতেছিলাম। তখন আমাদের ভার্সিটির একটা গ্রুপে এই জবের পোস্টিং দেখতে পাই ইন্টেলে আমি যে টিমে কাজ করতে যাচ্ছি সেখানকারই একজন ওয়ার্কিং স্টুডেন্ট এর মাধ্যমে। দেখে জাস্ট এমনি এমনি সিভিটা পাঠাই তাকে। ভাবছি আমার মত ছকু মকু রে কি ডাকবে নাকি ইন্টারভিউ তে! ভুলেই গেছিলাম এটার কথা। হঠাৎ একদিন ইন্টেল থেকে মেইল পাঠাল যে আমাকে এই জবের জন্য শর্টলিস্ট করা হইছে এবং খুব শীঘ্রই আমার সাথে ইন্টেল এর একজন এম্পলোয়ী যোগাযোগ করবে। মেইল পেয়ে অবাক হইছি আবার ধরে নিছি যে ইন্টারভিউ তে তো কিছুই পারব না, বেইজ্জতি কারবার। যাই হোক এরপর আস্তে আস্তে অবাক হওয়ার পালা। প্রথমেই ম্যানেজার কয়েকটা অপশন দিল আমাকে যে আমি কোন সময়ে ফ্রি জানার জন্য! মানে আমি একটা স্টুডেন্ট কিন্তু তারপরও আমার সুবিধা অসুবিধার কথা চিন্তা করে সে মাল্টিপল অপশন দিল। আর আমাদের দেশে ভাবটা এমন যে তুই চাকরির জন্য এপ্লাই করছস, শালা গরীব। তোরে যখন মন চায় ডাকব, যতক্ষণ মন চায় বসায় রাখব, তুই তো বেটা গোলাম। ‌যাই হোক ইন্টারভিউর দিন আসল। প্রথম ধাপে টেলিফোন ইন্টারভিউ। আমার কলিজা শুকায় গেছে যে কিছুই পারব না, হুদাই এপ্লাই করছিলাম। যাই হোক মিনিটের ইন্টারভিউ দিয়ে মুগ্ধ হয়ে গেলাম৷ কি সুন্দর করে কথা বলতেছে! আমাকে প্রশ্ন করার আগে বলতেছে যে তোমাকে আমি হায়ার লেভেলের বেশ কঠিন কিছু প্রশ্ন করব। আমাদের আসলে অনেক এপ্লিকেশন তাই ফিল্টারিং করতে হবে। মানে আমাকে যে কঠিন প্রশ্ন করতেছে সেটাও সে বলে নিচ্ছে আগেভাগে যাতে আমি অপমানিত বোধ না করি। আর আমাদের দেশে প্রশ্নকর্তাদের মূল উদ্দেশ্যই থাকে প্রার্থীকে অপমানিত করা, কতভাবে তার আত্মবিশ্বাস খেয়ে ফেলা যায় সেই চেষ্টা করা এবং তিনি যে কত বড় বিজ্ঞ ব্যাক্তি সেটা বুঝায় দেয়া। যাই হোক, চেষ্টা করলাম প্রশ্ন গুলোর উত্তর দেয়ার আমার স্বল্প জ্ঞান থেকে। কিছু উত্তরে ঘাটতি ছিল, সেগুলো সুন্দরভাবে বুঝিয়ে দিচ্ছিল। কোথায় ভুল হচ্ছে ধরিয়ে শুধরে দিচ্ছিল। অপমান তো দূরের কথা কোন খোঁচাও দেয় নাই। যাই হোক, ইন্টারভিউর এক পর্যায়ে ওয়ার্কিং আওয়ারের (এখানে সপ্তাহে বেশি কাজ করতে পারে না স্টুডেন্টরা) প্রত্যাশা না মেলায় পরদিন সে দুঃখ প্রকাশ করে মেইল দিল যে আমাকে নেয়া সম্ভব হচ্ছে না। আমি তখন আরেকটা জবের জন্য কথা দিয়ে ফেলছিলাম তাই এটাতে ঘণ্টার হিসাব মেলানো যাচ্ছিল না। অনেক খারাপ লাগতেছিল কিন্তু ইন্টারভিউ দিয়ে আমি মুগ্ধ ছিলাম যে এত সুন্দর ভাবে একজনকে ছোট না করেও ইন্টারভিউ নেওয়া যায়! ‘ইন্টারভিউ পর্যন্ত যেতে পারছি এটাই বা কম কি’ - এসব ভেবে মনকে স্বান্তনা দিচ্ছিলাম। এভাবে বেশ কয়েকদিন চলে গেল হঠাত একদিন লিংকড ইনে দেখি আবারও এই জবের অপেনিং। তখন কাগজ পত্র সংক্রান্ত ঝামেলার জন্য ঐ জবটাও শুরু হয় নাই। জব অপেনিং দেখে আমি আমার ইন্টারভিউয়ার কে আবার মেইল দিলাম যে আমি জবের অপেনিং দেখলাম, আমি কি আবার এপ্লাই করতে পারব? সে আমাকে অবাক করে দিয়ে রিপ্লাই দিল এবং বলল তার সাথে দেখা করতে। সাথে একটা এসাইনমেন্ট বা টাস্কের মত দিল। বলল এটা করে একটা রিপোর্ট তৈরি করে নিয়ে যেতে। ঈদের পর ছিল তার সাথে দ্বিতীয় ধাপের ইন্টারভিউ। টাস্কটা যতটুকু পারি করে রিপোর্ট তৈরি করে নিয়ে গেলাম তার সাথে দেখা করতে। তারপর প্রায় ‘কথা বার্তা’ বলল। ইন্টারভিউ বলা উচিত ছিল কিন্তু সে যেভাবে কথা বলছিল সেটাকে আসলে ইন্টারভিউ বলা যায় না। কারণ কোন প্রশ্নবাণ নাই, কোন তীর্যক চাঁছাছোলা মন্তব্য নাই, ক্ষণে ক্ষণে ভুল ধরে ভাব দেখানোরও কোন ব্যাপার নাই। মনে হচ্ছিল তার সাথে বসে গল্প করছিলাম। যাই হোক রিপোর্ট দেখে তাকে বেশ খুশিই মনে হল। তারপর সে আমাকে তাদের ল্যাব এবং বিভিন্ন ফ্যাসিলিটি ঘুরিয়ে ঘুরিয়ে দেখাল। তখন আশার সঞ্চার হল মনে যে হয়ত পজিটিভ কিছু হতে পারে! শেষপর্যন্ত ইন্টেল থেকে ফোন দিয়ে যখন কনফার্ম করল তখন নিজের কানকে বিশ্বাস হচ্ছিল না। যাই হোক, এই চাকরির ইন্টারভিউ দিতে গিয়ে আসলে বুঝতে পারছি কেন এসব কোম্পানি এত নামকরা। আমাদের দেশের রিক্রুটারদের সাথে এদের মূল পার্থক্য হচ্ছে এরা জানে কিভাবে ক্যান্ডিডেটকে সম্মান দিতে হয়। এরা আমার মত একজন তুচ্ছ স্টুডেন্টেরও সময়ের মূল্য দিতে জানে যেখানে আমাদের দেশে রিক্রুটাররা ঘণ্টার পর ঘণ্টা একজন ক্যান্ডিডেট কে বসায় রাখে কারণ তাদের কাছে ক্যান্ডিডেট হচ্ছে কলের পুতুল, যেমনে খুশি তেমনে নাচাবে। চাকরির জন্য এপ্লাই করছ তার মানে তুমি এখন আমার গোলাম, আমি যা মন চায় করব তোমার সাথে, তোমার চুপচাপ হজম করতে হবে। মানুষকে অপমান না করেও আসলে তাকে অনেক কিছু শিখিয়ে দেয়া যায় এবং সেই শিক্ষা আমার মনে হয় না কোন অংশে কম। আর একজন ক্যান্ডিডেট কে তার ভুলের জন্য অপমান না করে তাকে তার ভুলগুলো শুধরে দিলেই বরং সে ভবিষ্যতে ভাল করার সুযোগ পাবে। এধরণের মন মানসিকতাই আসলে বিগশট কোম্পানি বা প্রতিষ্ঠান গুলোকে আলাদা করে এবং একজন প্রার্থীর জন্য স্বপ্নের গন্তব্যে পরিণত করে। সবাইকে অনেক ধন্যবাদ এত এত ভালবাসার জন্য। সবার কমেন্টে গণহারে লাভ রিয়েক্ট দিতে আসলে কেমন যেন সস্তা লাগে তাই দিতে ইচ্ছা করে না আবার অনেকে এত কষ্ট করে অভিনন্দন জানায় যে কিছু না লিখলে হয়ত ভাববে ভাব বেড়ে গেছে তাই এখন আর পাত্তা দেই না। এ এক অদ্ভুত ডিলেমা। চাকরি পেয়ে খুব খুশি, আকাশে উড়তে মন চাচ্ছে কিন্তু যখনই মনে পড়তেছে যে লিনিয়ার এলজেবরা এবং প্রবাবিলিটি গলাধঃকরণ করতে এখন পর্যন্ত যুদ্ধ চালিয়ে যাওয়ার দরুণ সামনের পরীক্ষায় ফেইল করার সমূহ সম্ভাবনা আছে তখনই পা আস্তে করে মাটিতে নেমে আসতেছে। সবাই দুয়া করবেন যেন সারভাইভ করতে পারি। শুভ সন্ধ্যা। এই গ্রুপ খোলার মূল উদ্দেশ্য ছিলো আমাদের উপরের বর্ষের ভাই-বোনদের রিসার্চ বা ডেভেলপমেন্ট এর জন্য কিছুটা সাহায্য করা। বাট তার ছোটদেরও হয়তো কাজে লাগতে পারে কারন অনেক অনেক ভালো মানের স্টুডেন্টও দেখছি যারা খুব ভালো করে। আমার মতামত হচ্ছে আপ্নেরা প্রথম দুই বছর শুধু প্রোগ্রামিং করেন। বেসিক স্ট্রং করলে পরে অনেক ভালো করবেন। এগুলা নির্দেশনা ভালই দিয়ে থাকে। তারপরেও আমাদের এই গ্রুপে আপনেদের জন্য মাঝে মাঝে কিছু নির্দেশনা দিতে কাজ করবো আমরা। প্রোগ্রামিং বা যেকোন কিছুই জন্য বিন্দাস হয়ে পোস্ট করে দিয়েন। আশা করি কেউ না কেউ সাহায্য করবেই। এবার আসি বুড়োদের কাছে। আপ্নেরাও জ্বালাইতে পারেন ইচ্ছা মতো। গ্রুপতো আপ্নেদের ভেবেই খোলা। কয়েকজন বড় ভাইয়ের সাথে কথা হইছে আমার। উনারা উনাদের রেঞ্জে পরলে সাহায্য করবে বলে বলছেন। কোন কিছু বিন্দাস হয়ে পোস্ট করে দিয়েন। আমি যদি জানি কে সেই কাজের জন্য ভালো হবে উনাকে ম্যানশন করে দিব বা আপ্নেরা এমন কোন পোস্ট দেখলে যে সেটা পারে বলে মনে করে ম্যানশন দিয়েন। কিছু কথা একটু কড়া ভাবে মানার অনুরোধ থাকলো। যেমন হইছে কাউকে না চিনলে আপনি বইলেন। অনেকে ছোট থেকে তুমি বলে অভ্যস্ত জানি কিন্তু আবার অনেকের এটা খুব বিরক্তও লাগে। ভালো ভাবে নম্র হলে দেখবেন সিনিয়ররা কত কাজে দেন। ফ্রেন্ডই লাগবেনা আর সাহায্যর জন্য। আরও কি কি জানি ভাবছিলাম বাট এখন এটুকুই থাকুক। আপ্নেদের এখন কুইজ আর প্রোজেক্ট মৌসুম চলছে। সেগুলা ভালো করে দিন আর ভালো থাকেন। এবং এবং নিজের পরিচিত সিএসইর মানুষদের এড করতে ভুইলেন না। ভাষা আন্দোলন ও মুক্তিযুদ্ধের চেতনায় দেশ গড়ার জন্য শিক্ষার্থীর অন্তর্নিহিত মেধা ও সম্ভাবনার পরিপূর্ণ বিকাশে সাহায্য করার মাধ্যমে উচ্চতর শিক্ষার মাধ্যমে করে তাহলে মাধ্যমিক শিক্ষার অন্যতম লক্ষ্য। শিক্ষার্থীকে দেশের অর্থনৈতিক, সামাজিক, সাংস্কৃতিক ও পরিবেশগত পটভূমির প্রেক্ষিতে দক্ষ ও যোগ্য নাগরিক করে তাহলেও মাধ্যমিক শিক্ষার অন্যতম বিবেচ্য বিষয়। জাতীয় শিক্ষানীতি এর লক্ষ্য ও উদ্দেশ্যকে সামনে রেখে পরিমার্জিত শিক্ষাক্রমের আলোকে প্রণীত হয়েছে মাধ্যমিক স্তরের সকল পাঠ্যপুস্তক। পাঠ্যপুস্তকগুলার বিষয় নির্বাচন ও উপস্থাপনের ক্ষেত্রে শিক্ষার্থীর নৈতিক ও মানবিক মূল্যবোধ থেকে শুরু করে ইতিহাস ও ঐতিহ্য চেতনা, মহান মুক্তিযুদ্ধের চেতনা, শিল্প-সাহিত্য-সংস্কৃতিবোধ, দেশপ্রেমবোধ, প্রকৃতি-চেতনা এবং ধর্ম-বর্ণ-গোত্রেও নারী-পুরুষ নির্বিশেষে সবার প্রতি সমমর্যাদাবোধ জাগ্রত করার চেষ্টা করা হয়েছে। রূপকল্প বর্তমান সরকারের অন্যতম অঙ্গীকার। এই অঙ্গীকারকে সামনে রেখে গণপ্রজাতন্ত্রী বাংলাদেশ সরকারের মাননীয় প্রধানমন্ত্রী শেখ হাসিনা দেশকে নিরক্ষরতামুক্ত করার প্রত্যয় ঘোষণা করে প্রত্যেক শিক্ষার্থীর হাতে বিনামূল্যে পাঠ্যপুস্তক তুলে দেওয়ার নির্দেশনা প্রদান করেন। তারই নির্দেশনা মোতাবেক জাতীয় শিক্ষাক্রম ও পাঠ্যপুস্তক বোর্ডে বিনামূল্যে পাঠ্যপুস্তক বিতরণ শুরু করেছে। ইসলাম মানুষের ব্যক্তিগত, পারিবারিক, সামাজিক, রাষ্ট্রীয়, জাতীয় ও আন্তর্জাতিক সকল ক্ষেত্রে গুরুত্ব প্রদান করে। তাই ধর্ম শিক্ষাকে বাস্তব জীবন সংশ্লিষ্ট নৈতিক ও মানবিক মূল্যবোধের বিকাশ, অধিকতর ব্যবহার উপযোগী এবং নিজ ধর্ম সম্পর্কে পরিচিতি প্রদানের মাধ্যমে শিক্ষার্থীদের জ্ঞান, দক্ষতা ও দৃষ্টিভঙ্গির উন্নয়ন ঘটিয়ে ইতিবাচক আচরণিক পরিবর্তনের উদ্দেশ্যে “ইসলাম শিক্ষা বিষয়টিকে শিক্ষাক্রম ও পাঠ্যপুস্তকে ‘ইসলাম ও নৈতিক শিক্ষা নামে অভিহিত করা হয়েছে। শিক্ষার্থীরা যাতে পরিবার, সমাজ, জাতি, ধর্ম ও বর্ণ নির্বিশেষে সকলের প্রতি সহানুভূতিশীল, দেশপ্রেমে উজ্জীবিত, সৎ, ন্যায়নিষ্ঠ, সহনশীল, উদার, শ্রমের মর্যাদাবোধ ও গণতান্ত্রিক মূল্যবোধ সম্পন্ন এবং অসাম্প্রদায়িক চেতনায় উদ্বুদ্ধ হয় সেইসব দিক বিবেচনায় রেখে পাঠ্যপুস্তকটি প্রণয়ন করা হয়েছে। শিক্ষার্থীরা এই পাঠ্যপুস্তকের মাধ্যমে নৈতিক ও সামাজিক মূল্যবোধ অর্জন এবং ক্ষতিকর ও অসদাচরণমূলক কর্মকাণ্ডে জড়িত না হয়ে সুনাগরিক হিসেবে গড়ে উঠার সুযোগ পাবে। বানানের ক্ষেত্রে অনুসৃত হয়েছে বাংলা একাডেমি কর্তৃক প্রণীত বানানরীতি। পাঠ্যপুস্তকটি রচনা, সম্পাদনা, চিত্রাঙ্কন, নমুনা প্রশ্নাদি প্রণয়ন ও প্রকাশনার কাজে যারা আন্তরিকভাবে মেধা ও শ্রম দিয়েছেন তাঁদের ধন্যবাদ জ্ঞাপন করছি। পরিচয় ইসলাম ধর্মের অনুসারী হওয়ার জন্য সর্বপ্রথম মৌলিক কতিপয় বিষয়ের প্রতি বিশ্বাস স্থাপন করতে হয়। যেমন- আল্লাহ তায়ালা, নবি-রাসুল, ফেরেশতা, আখিরাত ইত্যাদির উপর বিশ্বাস স্থাপন করা। ইসলামের এরূপ মৌলিক বিষয়গুলোর উপর বিশ্বাসকে আকাইদ বলা হয়। আকাইদ শব্দটি বহুবচন। একবচনে ‘আকিদাহ’ যার অর্থ বিশ্বাস। আকাইদের বিষয়গুলোর প্রতি বিশ্বাস করতে হবে। এর কোনো একটিকে অবিশ্বাস করলে কেউ মুসলিম হতে পারে না। অতএব, আকাইদ হলো ইসলামের প্রধান ভিত্তি। ইমান শব্দের অর্থ বিশ্বাস । ইসলামের মূল বিষয়গুলোর প্রতি বিশ্বাসকেই ইমান বলা হয়। প্রকৃত অর্থে আল্লাহ তায়ালা, নবি-রাসুল, ফেরেশতা, আখিরাত, তাকদির ইত্যাদি বিষয় মনে-প্রাণে বিশ্বাস করা ও মেনে নেয়াই হলো ইমান। যে ব্যক্তি এসব বিষয়কে আন্তরিকভাবে বিশ্বাস করেন তিনি হলেন মুমিন। ইমানের তিনটি দিক রয়েছে। ইসলামের যাবতীয় বিষয়ের প্রতি আন্তরিক বিশ্বাস, মৌখিক স্বীকৃতি ও তদনুযায়ী আমল করার নাম হলো ইমান। প্রকৃত মুমিন হওয়ার জন্য এ তিনটি বিষয় থাকা জরুরি। কেউ যদি শুধু অন্তরে বিশ্বাস করে, কিন্তু মুখে স্বীকার না করে তবে সে প্রকৃতপক্ষে ইমানদার বা মুমিন হিসেবে গণ্য হয় না। আবার মুখে স্বীকার করে অন্তরে বিশ্বাস না করলেও কোনো ব্যক্তি ইমানদার হতে পারে না। বস্তুত আন্তরিক বিশ্বাস, মৌখিক স্বীকৃতি ও তদনুযায়ী আমলের সমষ্টিই হলো প্রকৃত ইমান ।। ইমানের সাতটি বিষয়ের বিবরণ ইমান বা বিশ্বাসের মৌলিক বিষয় মোট সাতটি। আসমানি কিতাবের প্রতি বিশ্বাস মানবজাতির কল্যাণের জন্য আল্লাহ তায়ালা যুগে যুগে নবি-রাসুলগণের নিকট আসমানি কিতাব নাজিল করেছেন। এগুলো হলো  আল্লাহ তায়ালার পবিত্র বাণীসমষ্টি। এসব কিতাবে আল্লাহ তায়ালা স্বীয় পরিচয় ও ক্ষমতার বর্ণনা প্রদান করেছেন। মানুষের জীবনযাপনের জন্য নানা আদেশ-নিষেধ প্রদান করেছেন। এ কিতাবগুলো আসমানি কিতাব নামে পরিচিত। আল্লাহ তায়ালা নবি-রাসুলগণের মাধ্যমে এসব কিতাব আমাদের নিকট পৌঁছিয়েছেন। আসমানি কিতাব সর্বমোট একশত চার খানা । তন্মধ্যে একশত খানা ছোট। এগুলোকে বলা হয় সহিফা । আর বাকি চার খানা বড়। এগুলো হলো তাওরাত, যাবুর, ইনজিল ও কুরআন। আল কুরআন হলো সর্বশ্রেষ্ঠ ও সর্বশেষ আসমানি কিতাব। এতে জ্ঞান-বিজ্ঞানের সকল বিষয় সন্নিবেশিত রয়েছে। এটি মুসলমানদের ধর্মগ্রন্থ তথা পরিপূর্ণ জীবন বিধান। আখিরাত হলো কর্মফল ভোগের স্থান। মানুষ দুনিয়ার জীবনে যেমন কাজ করবে আখিরাতে তেমন ফল ভোগ করবে। ভালো কাজ করলে আখিরাতে পুরস্কার পাবে। তার স্থান হবে জান্নাতে । আর যে খারাপ কাজ করবে সে শাস্তি ভোগ করবে। তার ঠিকানা হবে জাহান্নামে।  মৃত্যুর পর পুনরুত্থানের প্রতি বিশ্বাস গুরুত্বপূর্ণ । মৃত্যুর পর আমাদের পুনরায় জীবিত করা হবে। দুনিয়ার প্রথম মানব হযরত আদম থেকে কিয়ামত পর্যন্ত যত মানুষ আসবে সকলকেই আল্লাহ তায়ালা জীবিত করবেন। একেই বলা হয় পুনরুত্থান। এ সময় সবাই হাশরের ময়দানে সমবেত হবে। আল্লাহ তায়ালা সেদিন প্রত্যেকের নিকট নিজ নিজ আমলের হিসাব চাইবেন। আমাদের সেদিন তাঁর নিকট জবাবদিহি করতে হবে। ভাষা আন্দোলন ও মুক্তিযুদ্ধের চেতনায় দেশ গড়ার জন্য শিক্ষার্থীর অন্তর্নিহিত মেধা ও সম্ভাবনার পরিপূর্ণ বিকাশে সাহায্য করার মাধ্যমে উচ্চতর শিক্ষার যোগ্য করে তোলে মাধ্যমিক শিক্ষার অন্যতম লক্ষ্য। শিক্ষার্থীকে দেশের অর্থনৈতিক, সামাজিক, সাংস্কৃতিক ও পরিবেশগত পটভূমির প্রেক্ষিতে দক্ষ ও যোগ্য নাগরিক করে তোলাও মাধ্যমিক শিক্ষার অন্যতম বিবেচ্য বিষয়। জাতীয় শিক্ষানীতি এর লক্ষ্য ও উদ্দেশ্যকে সামনে রেখে পরিমার্জিত শিক্ষাক্রমের আলোকে প্রণীত হয়েছে মাধ্যমিক স্তরের সকল পাঠ্যপুস্তক । পাঠ্যপুস্তকগুলোর বিষয় নির্বাচন ও উপস্থাপনের ক্ষেত্রে শিক্ষার্থীর নৈতিক ও মানবিক মূল্যবোধ থেকে শুরু করে ইতিহাস ও ঐতিহ্য চেতনা, মহান মুক্তিযুদ্ধের চেতনা, শিল্প-সাহিত্য-সংস্কৃতিবোধ, দেশপ্রেমবোধ, প্রকৃতি-চেতনা এবং ধর্ম-বর্ণ-গোত্রেও নারী-পুরুষ নির্বিশেষে সবার প্রতি সমমর্যাদাবোধ জাগ্রত করার চেষ্টা করা হয়েছে। রূপকল্প বর্তমান সরকারের অন্যতম অঙ্গীকার। এই অঙ্গীকারকে সামনে রেখে গণপ্রজাতন্ত্রী বাংলাদেশ সরকারের মাননীয় প্রধানমন্ত্রী শেখ হাসিনা দেশকে নিরক্ষরতামুক্ত করার প্রত্যয় ঘোষণা করে প্রত্যেক শিক্ষার্থীর হাতে বিনামূল্যে পাঠ্যপুস্তক তুলে দেওয়ার নির্দেশনা প্রদান করেন। তাঁরই নির্দেশনা মোতাবেক জাতীয় শিক্ষাক্রম ও পাঠ্যপুস্তক বোর্ডে বিনামূল্যে পাঠ্যপুস্তক বিতরণ শুরু করেছে। চারু ও কারুকলা শিক্ষা শিক্ষার্থীর মধ্যে প্রকৃতি, পরিবেশ, জীবন ও জীবনধারা ইত্যাদি সম্পর্কে পর্যবেক্ষণ ক্ষমতা বৃদ্ধি করে। চারু ও কারুকলা শিক্ষা অন্যান্য বিষয়ের শিক্ষাগ্রহণে যেমন- সাধারণ বিজ্ঞান, ভূগোল, চিকিৎসা বিজ্ঞান, প্রকৌশল বিজ্ঞান, স্থাপত্যকলা ইত্যাদি বিষয়ের প্রায়োগিক জ্ঞান ও দক্ষতা অর্জনে সহায়তা করে। এ শিল্পশিক্ষার মাধ্যমে শিক্ষার্থীর মধ্যে শৃঙ্খলাবোধ, পরিমিতিবোধ, সৌন্দর্যবোধ, দেশপ্রেম ও মানবিক মধেরবোধের বিকাশ ঘটে এবং হয়ে ওঠে সৃজনশীল। আশা করি ‘চারু ও কারুকলা পাঠ্যপুস্তকে নতুন শিক্ষাক্রমের উদ্দেশ্যগুলো যথাযথভাবে প্রতিফলিত হয়েছে। বানানের ক্ষেত্রে অনুসৃত হয়েছে বাংলা একাডেমি কর্তৃক প্রণীত বানানরীতি। পাঠ্যপুস্তকটি রচনা, সম্পাদনা, চিত্রাঙ্কন, নমুনা প্রশ্নাদি প্রণয়ন ও প্রকাশনার কাজে যারা আন্তরিকভাবে মেধা ও শ্রম দিয়েছেন তাঁদের ধন্যবাদ জ্ঞাপন করছি। বাংলাদেশ নামক অঞ্চলের সবচেয়ে পুরানো ছবি কী? ভাস্কর্য কী? স্থাপত্য ও অন্যান্য শিল্পকলা কোথায় গেলে দেখা যাবে? এমন কিছু প্রশ্নের সহজ জবাবে বলা যায় একসঙ্গে এই পুরানো শিল্পকলার কিছু পরিচয় পাওয়া যাবে ঢাকায় অবস্থিত জাতীয় জাদুঘরের সংগ্রহশালায়, রাজশাহীর বরেন্দ্র জাদুঘরে, বগুড়ার মহাস্থানগড়ে, কুমিল্লার ময়নামতি ও রাজশাহীর পাহাড়পুর জাদুঘরে। ভৌগোলিক কারণে বাংলাদেশের বেশিরভাগ অঞ্চল পলিমাটির অঞ্চল। নরম মাটি ও জলাভূমি। ছোট-বড় অসংখ্য নদী ও খাল দ্বারা বেষ্টিত। ঝড়বৃষ্টি ও প্রাকৃতিক দুর্যোগ সব সময় যেন লেগে আছে। যারা বসবাস করত তারা বেশিরভাগই সাধারণ চাষি, মজুর ও গরিব। রাজা-বাদশাহ ও শাসকদের মহলে তখন ছবি আঁকা ও অন্যান্য শিল্পকর্মের চর্চা ছিল। একমাত্র তাদের মহল ও বাড়ি-ঘর ইটের দেয়াল, পাথরের খিলান অর্থাৎ শক্ত করে তৈরি হতো। সাধারণ বাড়িঘর ছিল ছনের, মাটির, বাঁশের ও খড়ের। খ্রিষ্টের জন্মের আগে বেশ কিছুকাল এই অঞ্চলের শাসন করেছে মৌর্য বংশের রাজারা। এই বংশের শক্তিশালী রাজা ছিলেন সম্রাট অশোক। খ্রিষ্টীয় চার শতক থেকে কয়েকশত বছর রাজত্ব করেন গুপ্ত বংশের রাজারা। গুপ্তযুগের বিখ্যাত রাজাদের নাম সমুদ্রগুপ্ত, কুমারগুপ্ত, বৈন্যগুপ্ত প্রমুখ। এরপর কয়েকশত বছর রাজত্ব করেন পালবংশের রাজারা। তাদের আমলের যেসব শক্তিশালী রাজার নাম পাওয়া যায় তাঁরা হলেন গোপাল, ধর্মপাল, দেবপাল, মহীপাল, রামপাল প্রমুখ। তারপর আসে বর্মণরা ও সেন বংশীয় রাজারা। সে-সময় গোটা বাংলাভূমি অঞ্চল দুই ভাগে বিভক্ত ছিল। উত্তর ও উত্তর-পশ্চিম অঞ্চলের নাম ছিল গৌড়রাজ্য। দক্ষিণ-পূর্বভাগের নাম ছিল সমতট। খ্রিষ্টাব্দ বখতিয়ার খিলজি রাজা লক্ষ্মণ সেনের কাছ থেকে এই বাংলা অঞ্চল ছিনিয়ে নিয়ে রাজত্ব শুরু করেন। তিনি ছিলেন জাতিতে তুর্কি। এরপর মুঘল সম্রাট আকবরের আমল পর্যন্ত কয়েকশত বছর চলে মুসলিম সুলতানদের রাজত্বকাল। সে-সময়ের নাম সুলতানি আমল। এই সময়ের উল্লেখযোগ্য সুলতান ছিলেন ফখরুদ্দিন মোবারক শাহ, শামসউদ্দিন ইলিয়াস শাহু, সেকান্দর শাহ, গিয়াসউদ্দিন আজম শাহ, জামালউদ্দিন মোহাম্মদ শাহ, আলাউদ্দিন হোসেন শাহ, গিয়াসউদ্দিন মাহমুদ শাহ প্রমুখ। এরপর বাংলা শাসন করেন মুঘলরা, মাঝে মাঝে কোনো স্বাধীন নৃপতি। ভারপর শেষ স্বাধীন নৃপতি সিরাজ-উদ-দৌলাকে সিংহাসনচ্যুত ও হত্যা করে ইংরেজ শাসন কায়েম হয়। দুইশত বছর ভারতবর্ষে ইংরেজ শাসনের পর পাকিস্তান ও ভারত নামে দুটি দেশ স্বাধীন হয়। পাকিস্তানের দুই অংশ। পূর্ব-পাকিস্তান ও পশ্চিম-পাকিস্তান। আমরা পশ্চিম পাকিস্তানের সেনাবাহিনীর সঙ্গে যুদ্ধ করে পূর্ব-পাকিস্তানকে মুক্ত করে বর্তমান বাংলাদেশ প্রতিষ্ঠা করি। গত কয়েক হাজার বছর ধরে বাংলা অঞ্চল কখনো গোটা অঞ্চল কখনো ভিন্ন ভিন্ন অঞ্চলে বিভক্ত হয়ে ভিন্ন ভিন্ন রাজা ও শাসকদের দ্বারা শাসিত হয়েছে ! এক অঞ্চলের সাথে অন্য অঞ্চলের রেষারেষি ও যুদ্ধবিগ্রহ সব সময় লেগেই ছিল। পরাজিত অঞ্চলে লুট করা, জ্বালিয়ে-পুড়িয়ে দেয়া, ধ্বংস করে দেয়া এসব স্বাভাবিক ব্যাপার ছিল। তাই কোনো কোনো অঞ্চল বিরান অর্থাৎ মানশূন্য হয়ে যেত। দীর্ঘকাল বিরান থেকে একসময় মাটিচাপা পড়ে যেত ! ঝড়ঝঞ্জা ও ভূমিকম্পের কারণেও এরকম মাটিচাপা পড়ে যেত। বাংলাদেশে মাটির স্তুপ ও গড় অঞ্চল খনন করে এরূপ কয়েকটি জনপদের ধ্বংসাবশেষ আবিষ্কৃত হয়েছে। এগুলো হলো রাজশাহী অঞ্চলে পাহাড়পুর, কুমিল্লার ময়নামতি, বগুড়ার মহাস্থানগড়, নরসিংদী জেলার ওয়ারী বটেশ্বর এর প্রাচীন সভ্যতা এবং সর্বশেষ আবিস্কৃত মুন্সিগঞ্জ জেলার টংগীবাড়ী উপজেলার নাটেশ্বর সভ্যতা। 
দীর্ঘদিন মাটিচাপা থেকে অনেক কিছুই ধ্বংস হয়ে গিয়েছে। পাওয়া গিয়েছে কিছু লোহা ও তামার হাতিয়ার, হাঁড়ি-পাতিল, মূর্তি, পোড়ামাটির ভগ্নপাত্র, ফলকচিত্র, পাথরের মূর্তি, পাথরের ফলকচিত্র, শিলালিপি বা পাথরে উল্কীর্ণ লেখা, ফরমান, খিলান, তম্ভ, পিলার, ভগ্নদশায় ভবন ও ঘরবাড়ির কাঠামো, সে-সময়ে ব্যবহৃত মুদ্রা ও অলংকার। আর এসব বস্তুই বাংলা অঞ্চলের প্রাচীন শিল্পকলা ও স্থাপত্যের কিছু নিদর্শন। ধ্বংসপ্রাপ্ত ভবন ও বাড়িঘরের খিলান, স্তম্ভ, দেয়াল ভিত্তি ও কাঠামো থেকে প্রাচীন স্থাপত্যের নিদর্শন চিত্রকলা ও নরম উপাদানে তৈরি কোনো শিল্পকর্ম এতদিন মাটির নিচে ও ঝড়ঝঞায় রক্ষা পাওয়ার কোনো উপায় নেই। রক্ষা পেয়েছে ক্ষয়ে-যাওয়া লোহা, তামা, সোনা-রুপা, পাথর ও পোড়ামাটির কিছু দ্রব্য। আগেই উল্লেখ করেছি সেগুলো সংগ্রহ ও পরিষ্কার-পরিচ্ছন্ন করে বিভিন্ন জাদুঘরে সংরক্ষণ করা হয়েছে। 
বাংলাদেশের প্রাচীন শিল্পকর্মের মধ্যে শিল্পনৈপুণ্যে ও কারুকাজে সবচেয়ে উল্লেখযোগ্য হলো কষ্টিপাথর বা কালো পাথরে তৈরি মূর্তি। এই বিখ্যাত মূর্তিগুলো ঢাকায় জাতীয় জাদুঘরে ও বরেন্দ্র জাদুঘরে গেলে দেখা যায়। পোড়ামাটির ফলকচিত্র, পাথরে খোদাই করা ফলক ও শিলালিপি বিখ্যাত প্রাচীন শিল্পকর্ম। মাটি খুঁড়ে যেগুলো পাওয়া গিয়েছে সেগুলো বিভিন্ন জাদুঘরে রয়েছে। ঐতিহ্যবাহী সেরুপ ফলক এখনও অনেক পুরোনো ইমারতে, মসজিদের দেয়ালে, মন্দিরের দেয়ালে শোভা পাচ্ছে। আদিকাল থেকেই চারু ও কারুকলার উপর নির্ভর করে জীবনযাপন করে আসছে বহু মানুষ। পেশা হিসেবেই তারা শিল্পকর্মকে বেছে নিয়েছে। আমাদের লোকশিল্পীরা ও কারুকাজের শিল্পীরা তাদের তৈরি শিল্পকর্ম বিক্রি করে সেই অর্থ দিয়েই জীবনযাপনের প্রয়োজন মিটিয়ে নিচ্ছে। যেমন শখের জিনিস পোড়ামাটির পুতুল, শখের হাঁড়ি, কাঠের নকশা ও ছবিতুল পুতুল, হাতি, ঘোড়া, গ্রামের মেয়েদের নকশিকাঁথা ইত্যাদি অনেক আগে থেকেই মানুষ অর্থের বিনিময়ে সংগ্রহ করে আসছে। পাটের তৈরি শিকা, নানারকম ব্যাগও পাট দিয়ে তৈরি হচ্ছে, টেবিলম্যাটসহ বহু ব্যবহারের জিনিসপত্র যা বাণিজ্যিকভাবেও সফল। কমারদের তৈরি হাঁড়ি-পাতিল, কলসি ছাড়াও মাটি দিয়ে বর্তমানে বহু কাৱশিল্প তৈরি হচ্ছে।  বাংলাদেশের অভ্যুদয় হঠাৎ করে একদিনে শুরু হয়নি। ধারাবাহিকভাবে দীর্ঘদিন ধরে বাংলাদেশের মানুষ নিজেদের স্বাভাবিকভাবে বেঁচে থাকার জন্য সংগ্রাম করে এসেছে। বিটিশরা দুশো বছর এদেশ শাসনের পর সম্পূর্ণ ভারত বা ভারতবর্ষ ভাগ হয়ে দুটি দেশ হয়। মুসলমান-অধ্যুষিত বা ইসলাম ধর্মীয় মানুষদের জন্য পাকিস্তান আরেকটি ভারত নামেই স্বাধীনতা লাভ করে। পাকিস্তানের আবার দুটি অংশ পূর্ব-পাকিস্তান ও পশ্চিম-পাকিস্তান। ভারতবর্ষের মানচিত্র দেখলে পরিষ্কারভাবে বোঝা যাবে ভারতবর্ষের পশ্চিম কোণে অবস্থিত পশ্চিম-পাকিস্তান এবং প্রায় সর্ব পূর্বে পূর্ব পাকিস্তান। দুই অঞ্চলের মধ্যে ছিল বিশাল দূরত্ব। ভারতবিভাগের সেই সময় ধর্মের দোহাই দিয়ে মানুষের মূল্যহীনতার চরম বিপর্যয় ঘটেছিল যার নাম সাম্প্রদায়িক দাঙ্গা। পূর্ব-পাকিস্তান থেকে চলে যেতে বাধ্য হলো হিন্দুরা। অহেতুক হত্যা, নির্যাতন, জ্বালাও পোড়াও করে লক্ষ লক্ষ নিরীহ হিন্দু-মুসলমানকে হত্যা করা হলো। এই দাঙ্গা ও নিরীহ মানবসন্তান হত্যা ভারত-পাকিস্তানের স্বাধীনতার ইতিহাসে এক কলঙ্কময় ঘটনা। পূর্ব-পাকিস্তান ও পশ্চিম-পাকিস্তান একই দেশ হলেও একমাত্র ধর্ম ছাড়া আর কোনো কিছুতেই দুই দেশের মধ্যে মিল ছিল না। পূর্ব-পাকিস্তানের বেশিরভাগ মানুষের ভাষা বাংলা। বেশীর ভাগ মানুষই বাংলায় কথা বলে। একমাত্র দেশভাগের সময় ও দাঙ্গায় যারা ভারতের অন্যান্য অঞ্চল থেকে চলে আসে তারা কথা বলত উর্দু ও হিন্দি ভাষায়। অল্প কয়েকদিনে তারাও বাংলা শিখে ফেলল। পোশাক, খাওয়াদাওয়া, জীবনযাপন, সংস্কৃতি সবকিছুই ভিন্ন। এমনকি জলবায়ু ও প্রাকৃতিক পরিবেশও পশ্চিম-পাকিস্তান থেকে ভিন্ন। পশ্চিম-পাকিস্তান আয়তনে পূর্ব-পাকিস্তানের চেয়ে অনেক গুণ বড় হলেও সেখানে লোকসংখ্যা ছিল পাকিস্তানের মোট জনসংখ্যার পঁয়তাল্লিশ ভাগ। পূর্ব-পাকিস্তানে পঞ্চান্ন ভাগ। পশ্চিম-পাকিস্তানের চারটি প্রদেশে ছিল ভিন্ন ভিন্ন ভাষা। পাঞ্জাবি, সিন্ধি, বেলুচ, পশত ও উপজাতীয়দের মিশ্রিত ভাষা। মাত্র পনের ভাগ মানুষ কথা বলে উর্দু ভাষায়। এমন একটি অবস্থায় পাকিস্তানের স্বাধীনতা আন্দোলনের অন্যতম নেতা ও তৎকালীন গভর্নর জেনারেল মহম্মদ আলি জিন্নাহ ঢাকায় এসে ঘোষণা দিলেন পাকিস্তানের রাষ্ট্রভাষা হবে একমাত্র উর্দু। জোরালো প্রতিবাদ জানাল পূর্ব-পাকিস্তানের ছাত্র-জনতা- শুধু উর্দু হবে কেন? পঞ্চান্ন ভাগ মানুষ বাংলায় কথা বলে। বাংলাকেও উর্দুর পাশাপাশি রাষ্ট্রভাষা করা হোক। কিন্তু পাকিস্তানের শাসকেরা পূর্ব-পাকিস্তানের বাঙালিদের এই ন্যায্য অধিকারের কোনো গুরুত্ব দিল না। বরং অবহেলাই করল । ধীরে ধীরে দেখা গেল স্বাধীন দেশের মানুষদের সমান অধিকার থাকলেও শুধু ভাষার বিষয়েই নয়, সব ক্ষেত্রেই শাসকরা পূর্ব-পাকিস্তানের মানুষদের অবহেলা করছে। চাকরির ভালো ও উচ্চপদগুলো পশ্চিম-পাকিস্তানের মানুষদের দিচ্ছে। বাঙালিরা উপযুক্ত ও গুণী হলেও তাদের বঞ্চিত করে পশ্চিম পাকিস্তানের অপেক্ষকৃত কম অভিজ্ঞদের বিভিন্ন গুরুত্বপূর্ণ দায়িত্বে বসিয়ে বাঙালিদের অপমান করে যাচ্ছে। সেনাবাহিনী, পুলিশবাহিনীতে বেশিরভাগই পশ্চিম-পাকিস্তানের মানুষকে ঢোকানো হচ্ছে। কল-কারখানা, ব্যবসা-বাণিজ্য, শিক্ষা-প্রতিষ্ঠান সর্বত্রই পশ্চিম-পাকিস্তানের মানুষদের একরকম জোর করে বসিয়ে দিয়ে তাদের মর্যাদা দিয়ে পূর্ব-পাকিস্তানের মানুষদের উপর শোষণ, আধিপত্য বিস্তারের ব্যবস্থা চলতে থাকে। বাংলা ভাষাকে বিকৃত করার চেষ্টা করে নানাভাবে। বাংলা গান, রবীন্দ্রসংগীত এবং বাঙালির অন্যান্য সামাজিক ও সাংস্কৃতিক চর্চার উপর বিধিনিষেধ আরোপ করা হয়। শুধু তা নয়, অনেক সময় শাসকগোষ্ঠীর পেটোয়া বাহিনী এর জন্য অত্যাচার চালায় সাধারণ মানুষদের ওপর। শেষ পর্যন্ত একুশ এ ফেব্রুয়ারি মাতৃভাষার দাবিতে রাজপথে বের হওয়া ছাত্র-জনতার মিছিলে পাকিস্তানি পুলিশ বাহিনীর গুলিতে শহিদ হন ও সালাম, বরকত, রফিক, জব্বার, শফিকসহ আরো অনেকে । 
পুরো ষাটের দশক পূর্ব-পাকিস্তানের মানুষ তথা বর্তমান বাংলাদেশের মানুষ তাদের ন্যায্য অধিকার আদায়ের জন্য বার বার প্রতিবাদ করেছে, আন্দোলন করেছে, সংগ্রাম করেছে। ফলে অনেক রাজনীতিবিদ, শিক্ষাবিদ, সংস্কৃতিসেবী, ছাত্র-জনতা, পাকিস্তানের স্বৈরশাসকবর্গের দ্বারা বারে বারে নির্যাতিত হয়েছে, মিথ্যা অভিযোগ এনে জেলে পুরেছে, বহু নেতা ও সাধারণ মানুষকে গুলি করে ও নানাভাবে নির্যাতন চালিয়ে হত্যা করেছে। অনেক জনপদ আগুন জ্বালিয়ে ধ্বংস করে দিয়েছে। কিন্তু বাঙালিরা শত অত্যাচারেও কখনো পিছিয়ে যায়নি। সংগ্রাম চালিয়ে শেষ পর্যন্ত নয় মাস অস্ত্র নিয়ে যুদ্ধ করে বাঙালিরা পূর্ব-পাকিস্তানকে স্বাধীন করেছে নতন দেশের নাম হয়েছে বাংলাদেশ। আর এই ধারাবাহিক সংগ্রাম ও শেষ পর্যন্ত স্বাধীনতা যুদ্ধে অনেক রাজনৈতিক নেতার সঙ্গে যাঁর বলিষ্ঠ নেতৃত্বে সমভব হয়েছিল। তিনি সর্বকালের শ্রেষ্ঠ বাঙালি বঙ্গবন্ধু শেখ মুজিবুর রহমান, যিনি বাঙালি জাতির পিতা। বাংলাদেশের মানুষের অধিকার আদায়ের ক্ষেত্রে যেসব রাজনৈতিক দল আন্দোলন করে চলেছে তাদের প্রচারে, পোস্টার আঁকা, কার্টুন আঁকা, প্রচারমূলক নানারকম ছবি আঁকা, ফেস্টন ও ব্যানার তৈরি করা, বক্তৃতা ও আন্দোলনের মঞ্চসজ্জা, সবকিছুতে শিল্পীরা প্রত্যক্ষভাবে জড়িত থাকতেন। আওয়ামী লীগ, ন্যাপ, কমিউনিস্ট পার্টির মতো প্রগতিশীল রাজনৈতিক দলসহ, ছাত্রলীগ, ছাত্র ইউনিয়ন এবং সাংস্কৃতিক দল, ছায়ানট, উদীচী ও প্রগতিশীল নাট্যদলগুলোর সঙ্গে থেকে শিল্পীরা তাদের কাজে সহায়তা করতেন। শিশুসংগঠন খেলাঘর ও কচি-কাঁচার মেলার মাধ্যমে চিত্রশিল্পীরা শিশু চিত্রকলা ও অন্যান্য সংস্কৃতিচর্চার মাধ্যমে শিশুদের মধ্যে বাংলাদেশের অধিকার আদায় ও নিজেদের শিল্প, সাহিত্য ও ঐতিহ্য বিষয়ে আগ্রহী করে তুলেছিলেন। বঙ্গবন্ধুর  ছয় দফার লোগো, প্রচারের পোস্টার, মঞ্চসজ্জা করেছিলেন শিল্পী হাশেম খান। প্রতীকী মঞ্চসজ্জার নকলা প্রচ্ছদে ব্যবহার করে দৈনিক ইত্তেফাক ছয় দফার বিষয়ে বিশেষ সংখ্যা বের করে। পরস্পর পাঁচ বছর পর্যন্ত। একুশে ফেব্রুয়ারি উপলক্ষে চিত্রশিল্পীরা শহিদমিনারে বড় বড় ক্যানভাসে, পূর্ব পাকিস্তান তথা বাংলাদেশের মানুষের অধিকার, শিক্ষা, বাণিজ্য, অর্থনীতি ও সংস্কৃতি ইত্যাদি ক্ষেত্রে পাক শাসকগোষ্ঠীর বনা ও বাঙালিদের ওপর নির্যাতনের বিষয়ে ছবি এঁকে প্রদর্শনীর ব্যবস্থা করতেন। চিত্রপ্রদর্শনী শুধু গ্যালারিগৃহে নয়, জনতার জন্য গৃহের বাইরে যেমন- বিদ্রোহী স্বরবর্ণ, এই নামে তের টি স্বরবর্ণ, ছড়া ও ছবির একটি প্রদর্শনী জনগণের মধ্যে বিপুল সাড়া তুলেছিল। বাংলাদেশের অভ্যদয়ের ক্ষেত্রে এই ধরনের চিত্রপ্রদর্শনী ইতিবাচক ভূমিকা রেখেছিল। প্রতিবছর একুশে ফেব্রুয়ারি উপলক্ষে ভোরবেলা আলপনা আঁকা রাজপথে খালিপায়ে প্রভাতফেরি করে ভাষাশহিদদের প্রতি শ্রদ্ধা জানানো হতো। পাক-সরকার বাধার সৃষ্টি করল। আলপনা হিন্দু ধর্মের বিষয়, মুসলমানদের জন্য আলপনা আঁকা নিষেধ ইত্যাদি। কিন্তু এসব ছিল পাক-শাসকগোষ্ঠীর ধর্মের দোহাই দিয়ে বাঙালিদের সংস্কৃতিচর্চায় বাধা দেওয়া। চিত্রশিল্পীরা পাক শাসকগোষ্ঠীর এসব মিথ্যা যুক্তি মানল না। নিষেধ থাকা সত্ত্বেও চিত্রশিল্পীরাই বিশেষ বিশেষ রাস্তায় আলপনা আঁকত চিত্রশিল্পীরাই। আলপনাকে যথাযথ গুরুত্ব দিয়েছে। আলপনা ব্যবহার বাঙালি সংস্কৃতির একটি বিশেষ বিষয়। সামাজিক, সাংস্কৃতিক ও জাতীয় বিশেষ বিশেষ অনুষ্ঠানে বা যে-কোনো শুভ কাজে আলপনার ব্যবহার এখন স্বাভাবিক সংকৃতি। নবান্ন ও বাংলা নববর্ষ বার ই ফেব্রুয়ারি। শিল্পাচার্য জয়নুল আবেদিনের নেতৃত্বে  দশ বার জন তরুণ চিত্রশিল্পী, কবি ও সাংবাদিকের উদ্যোগে শিল্পকলা একাডেমিতে বিশাল আকারে অনুষ্ঠিত হয় নবান্ন চিত্রপ্রদর্শনী। ষড়ঋতুর দেশ বাংলাদেশ। অগ্রহায়ণ মাসে কৃষক ফসল (ধান) কেটে ঘরে তোলে। সারা বছরের পরিশ্রম শেষে চাষির ঘরে-ঘরে আনন্দ। নতুন ধানের পিঠা, পায়েস খাওয়া, আনন্দ অনুষ্ঠান করা, যেমন- কবিগানের লড়াই, হাড়ড়, দাড়িয়াবান্দা খেলা, যাত্রাপালার আয়োজন এবং কখনো কখনো মেলা। গ্রামের সেই নবান্ন। উৎসবকে নতুনরুপে শহরে পালন করতে শুরু করে চিত্রশিল্পীরা। ছবি ঢাকা বিশ্ববিদ্যালয়ের চারুকলা অনুষদের বাংলা নববর্ষে ‘মঙ্গল শােভাযাত্রা এঁকে বিশাল প্রদর্শনী হলো। শিল্পাচার্য তাঁর বিখ্যাত নবান্ন শীর্ষক নামের দীর্ঘ স্ক্রল ছবিটি এই নবান্ন প্রদর্শনী উপলক্ষেই আঁকলেন, যার দৈর্ঘ্য ষাট ফুট এবং প্রস্থ ছয় ফুট। নবান্ন প্রদর্শনী জনগণের মধ্যে বিপুল সাড়া জাগিয়েছিল। শিল্পীরা তারপরই করলেন বাংলা নববর্ষ উপলক্ষে কালবৈশাখী নামে একটি চিত্রপ্রদর্শনী। বর্তমান চারুকলা অনুষদে এই প্রদর্শনীটিও মানুষের মন জয় করেছিল। সেই প্রদর্শনী থেকেই পরবর্তীকালে কিছুটা পরিবর্তন হয়ে রুপ নেয় বর্তমান পহেলা বৈশাখ অনুষ্ঠান ও মেলা। বর্তমানে নিয়মিতভাবেই বাংলা নববর্ষ ও নবান্ন উৎসব চারুকলার চত্বরে বিপুল আগ্রহ ও উদ্দীপনা নিয়ে ঢাকাসহ সারা দেশের মানুষ পালন করে যাচ্ছে। তাই সহজেই বলা যায় চিত্রশিল্পীদের চিন্তা-চেতনা ও শিল্পকর্মের মাধ্যম হিসেবে নববর্ষ উৎসব ও নবান্ন বাংলার মানুষকে নিজের দেশের প্রতি, নিজ সংস্কৃতি ও ঐতিহ্যের প্রতি ভালোবাসায় সিদ্ধ হতে ও গর্ববোধ করতে উদ্বুদ্ধ করেছে এবং চর্চার মাধ্যমে সব সময়ই করে যাচ্ছে। বাংলাদেশের অভ্যুদয়ে সেই সময়ে নবান্ন চিত্রপ্রদর্শনী ছিল বিশাল ও বিপ্লবী পদক্ষেপ। যারা এই প্রদর্শনীর উদ্যোগ নেন তাঁদের জন্য ছিল অনেক বাধা ও ভয়ভীতি। সেই সময়ের পাকিস্তানি সামরিক সরকার এই ধরনের উদ্যোগকে মনে করত পাকিস্তানের আদর্শবিরোধী। অন্যদিকে কিছু সংগঠন ও ব্যক্তি অপপ্রচার করে বলতে লাগল এই প্রদর্শনীর পেছনে শিল্পাচার্য জয়নুল ও উদ্যোক্তা শিল্পীদের অন্য কোনো উদ্দেশ্য আছে, ইত্যাদি। কিন্তু শিল্পীরা অশেষ চেষ্টায় সব শিল্পীকে দিয়ে ছবি আঁকিয়ে এমন একটি প্রদর্শনী করলেন যা দেখে মানুষ বিস্মিত ও বিমোহিত। প্রায় হারিয়ে যাওয়া নবান্ন উৎসবের আনন্দকে শহরের মানুষদের নতুন করে মনে করিয়ে দিলেন শিল্পীরা। প্রায় সব শিল্পীই এঁকেছেন বাংলার মানুষের সুখ-দুঃখ, আনন্দ-বেদনা ও প্রকৃতির সঙ্গে যুদ্ধ করে বেঁচে থাকার নানারকম চিত্র। অন্য দিকে আছে মহাজনের শোষণ ও নানাভাবে বঞ্চিত হওয়ার ছবি। বাংলাদেশের নদী-নালা, মাঠ-ঘাট ও বিভিন্ন ঋতুতে প্রকৃতির রূপবৈচিত্র্যের ছবি। নবান্ন চিত্রপ্রদর্শনীর সবচেয়ে বড় অর্জন শিল্পাচার্যের ষাট ফুট লম্বা ছবি।। ছবিটি কালো কালিতে জোরালো ভাবে তলিতে ড্রইং করে এঁকেছেন। তারপর সামান্য জলরঙের প্রলেপ দিয়েছেন। ছবি কালো রঙে হলেও আঁকার গুণে মনে হয় রঙিন ছবিই দেখছি। এত দীর্ঘ আকারের ছবি বাংলাদেশের আর কোনো শিল্পী করেননি। ছবিটি একটু মোটা কাগজে আঁকা। তাই গোলাকার ভাঁজ করে রাখতে হয়। শুধু প্রদর্শনীর সময় মেলে ধরতে হয়। নবান্ন ল চিত্রটি শিল্পকলা জগতের মূল্যবান সম্পদ। নবান্ন প্রদর্শনীর প্রধান উদ্যোক্তা ও উপদেষ্টা ছিলেন শিল্পাচার্য জয়নুল আবেদিন। অন্যান্য সদস্যরা হলেন- শিল্পী হাশেম খান, শিল্পী রফিকুন নবী, লেখক ও শিল্পী বুলবন ওসমান, শিল্পী মঞ্জুরুল হক, আবুল বারক আলভী, বীরেন সোম, মতলুব আলী, শিল্পী ও সম্পাদক শাহাদত চৌধুরী, কবি ও সাংবাদিক মোঃ আকতার (আলবদরদের দ্বারা শহিদ) প্রমুখ। নবান্ন প্রদর্শনী উপলক্ষে 'নবান্ন' নাম দিয়ে দেশের খ্যাতনামা ও নবীন কবিদের কবিতা ও ছড়াসহ একটি পুস্তিকাও প্রকাশিত হয়েছিল । 
ভাষা আন্দোলন ও মুক্তিযুদ্ধের চেতনায় দেশ গড়ার জন্য শিক্ষার্থীর অন্তর্নিহিত মেধা ও সম্ভাবনার পরিপূর্ণ বিকাশে সাহায্য করার মাধ্যমে উচ্চতর শিক্ষার যোগ্য করে তোলে মাধ্যমিক শিক্ষার অন্যতম লক্ষ্য। শিক্ষার্থীকে দেশের অর্থনৈতিক, সামাজিক, সাংস্কৃতিক ও পরিবেশগত পটভূমির প্রেক্ষিতে দক্ষ ও যোগ্য নাগরিক করে তোলাও মাধ্যমিক শিক্ষার অন্যতম বিবেচ্য বিষয়। জাতীয় শিক্ষানীতি এর লক্ষ্য ও উদ্দেশ্যকে সামনে রেখে পরিমার্জিত শিক্ষাক্রমের আলোকে প্রণীত হয়েছে মাধ্যমিক স্তরের সকল পাঠ্যপুস্তক । পাঠ্যপুস্তকগুলোর বিষয় নির্বাচন ও উপস্থাপনের ক্ষেত্রে শিক্ষার্থীর নৈতিক ও মানবিক মূল্যবোধ থেকে শুরু করে ইতিহাস ও ঐতিহ্য চেতনা, মহান মুক্তিযুদ্ধের চেতনা, শিল্প-সাহিত্য-সংস্কৃতিবোধ, দেশপ্রেমবোধ, প্রকৃতি-চেতনা এবং ধর্ম-বর্ণ-গোত্রেও নারী-পুরুষ নির্বিশেষে সবার প্রতি সমমর্যাদাবোধ জাগ্রত করার চেষ্টা করা হয়েছে। রূপকল্প বর্তমান সরকারের অন্যতম অঙ্গীকার। এই অঙ্গীকারকে সামনে রেখে গণপ্রজাতন্ত্রী বাংলাদেশ সরকারের মাননীয় প্রধানমন্ত্রী শেখ হাসিনা দেশকে নিরক্ষরতামুক্ত করার প্রত্যয় ঘোষণা করে প্রত্যেক শিক্ষার্থীর হাতে বিনামূল্যে পাঠ্যপুস্তক তুলে দেওয়ার নির্দেশনা প্রদান করেন। তাঁরই নির্দেশনা মোতাবেক জাতীয় শিক্ষাক্রম ও পাঠ্যপুস্তক বোর্ডে বিনামূল্যে পাঠ্যপুস্তক বিতরণ শুরু করেছে। চারু ও কারুকলা শিক্ষা শিক্ষার্থীর মধ্যে প্রকৃতি, পরিবেশ, জীবন ও জীবনধারা ইত্যাদি সম্পর্কে পর্যবেক্ষণ ক্ষমতা বৃদ্ধি করে। চারু ও কারুকলা শিক্ষা অন্যান্য বিষয়ের শিক্ষাগ্রহণে যেমন- সাধারণ বিজ্ঞান, ভূগোল, চিকিৎসা বিজ্ঞান, প্রকৌশল বিজ্ঞান, স্থাপত্যকলা ইত্যাদি বিষয়ের প্রায়োগিক জ্ঞান ও দক্ষতা অর্জনে সহায়তা করে। এ শিল্পশিক্ষার মাধ্যমে শিক্ষার্থীর মধ্যে শৃঙ্খলাবোধ, পরিমিতিবোধ, সৌন্দর্যবোধ, দেশপ্রেম ও মানবিক মধেরবোধের বিকাশ ঘটে এবং হয়ে ওঠে সৃজনশীল। আশা করি ‘চারু ও কারুকলা পাঠ্যপুস্তকে নতুন শিক্ষাক্রমের উদ্দেশ্যগুলো যথাযথভাবে প্রতিফলিত হয়েছে। বানানের ক্ষেত্রে অনুসৃত হয়েছে বাংলা একাডেমি কর্তৃক প্রণীত বানানরীতি। পাঠ্যপুস্তকটি রচনা, সম্পাদনা, চিত্রাঙ্কন, নমুনা প্রশ্নাদি প্রণয়ন ও প্রকাশনার কাজে যারা আন্তরিকভাবে মেধা ও শ্রম দিয়েছেন তাঁদের ধন্যবাদ জ্ঞাপন করছি। বাংলাদেশ নামক অঞ্চলের সবচেয়ে পুরানো ছবি কী? ভাস্কর্য কী? স্থাপত্য ও অন্যান্য শিল্পকলা কোথায় গেলে দেখা যাবে? এমন কিছু প্রশ্নের সহজ জবাবে বলা যায় একসঙ্গে এই পুরানো শিল্পকলার কিছু পরিচয় পাওয়া যাবে ঢাকায় অবস্থিত জাতীয় জাদুঘরের সংগ্রহশালায়, রাজশাহীর বরেন্দ্র জাদুঘরে, বগুড়ার মহাস্থানগড়ে, কুমিল্লার ময়নামতি ও রাজশাহীর পাহাড়পুর জাদুঘরে। ভৌগোলিক কারণে বাংলাদেশের বেশিরভাগ অঞ্চল পলিমাটির অঞ্চল। নরম মাটি ও জলাভূমি। ছোট-বড় অসংখ্য নদী ও খাল দ্বারা বেষ্টিত। ঝড়বৃষ্টি ও প্রাকৃতিক দুর্যোগ সব সময় যেন লেগে আছে। যারা বসবাস করত তারা বেশিরভাগই সাধারণ চাষি, মজুর ও গরিব। রাজা-বাদশাহ ও শাসকদের মহলে তখন ছবি আঁকা ও অন্যান্য শিল্পকর্মের চর্চা ছিল। একমাত্র তাদের মহল ও বাড়ি-ঘর ইটের দেয়াল, পাথরের খিলান অর্থাৎ শক্ত করে তৈরি হতো। সাধারণ বাড়িঘর ছিল ছনের, মাটির, বাঁশের ও খড়ের। খ্রিষ্টের জন্মের আগে বেশ কিছুকাল এই অঞ্চলের শাসন করেছে মৌর্য বংশের রাজারা। এই বংশের শক্তিশালী রাজা ছিলেন সম্রাট অশোক। খ্রিষ্টীয় চার শতক থেকে কয়েকশত বছর রাজত্ব করেন গুপ্ত বংশের রাজারা। গুপ্তযুগের বিখ্যাত রাজাদের নাম সমুদ্রগুপ্ত, কুমারগুপ্ত, বৈন্যগুপ্ত প্রমুখ। এরপর কয়েকশত বছর রাজত্ব করেন পালবংশের রাজারা। তাদের আমলের যেসব শক্তিশালী রাজার নাম পাওয়া যায় তাঁরা হলেন গোপাল, ধর্মপাল, দেবপাল, মহীপাল, রামপাল প্রমুখ। তারপর আসে বর্মণরা ও সেন বংশীয় রাজারা। সে-সময় গোটা বাংলাভূমি অঞ্চল দুই ভাগে বিভক্ত ছিল। উত্তর ও উত্তর-পশ্চিম অঞ্চলের নাম ছিল গৌড়রাজ্য। দক্ষিণ-পূর্বভাগের নাম ছিল সমতট। খ্রিষ্টাব্দ বখতিয়ার খিলজি রাজা লক্ষ্মণ সেনের কাছ থেকে এই বাংলা অঞ্চল ছিনিয়ে নিয়ে রাজত্ব শুরু করেন। তিনি ছিলেন জাতিতে তুর্কি। এরপর মুঘল সম্রাট আকবরের আমল পর্যন্ত কয়েকশত বছর চলে মুসলিম সুলতানদের রাজত্বকাল। সে-সময়ের নাম সুলতানি আমল। এই সময়ের উল্লেখযোগ্য সুলতান ছিলেন ফখরুদ্দিন মোবারক শাহ, শামসউদ্দিন ইলিয়াস শাহু, সেকান্দর শাহ, গিয়াসউদ্দিন আজম শাহ, জামালউদ্দিন মোহাম্মদ শাহ, আলাউদ্দিন হোসেন শাহ, গিয়াসউদ্দিন মাহমুদ শাহ প্রমুখ। এরপর বাংলা শাসন করেন মুঘলরা, মাঝে মাঝে কোনো স্বাধীন নৃপতি। ভারপর শেষ স্বাধীন নৃপতি সিরাজ-উদ-দৌলাকে সিংহাসনচ্যুত ও হত্যা করে ইংরেজ শাসন কায়েম হয়। দুইশত বছর ভারতবর্ষে ইংরেজ শাসনের পর পাকিস্তান ও ভারত নামে দুটি দেশ স্বাধীন হয়। পাকিস্তানের দুই অংশ। পূর্ব-পাকিস্তান ও পশ্চিম-পাকিস্তান। আমরা পশ্চিম পাকিস্তানের সেনাবাহিনীর সঙ্গে যুদ্ধ করে পূর্ব-পাকিস্তানকে মুক্ত করে বর্তমান বাংলাদেশ প্রতিষ্ঠা করি। গত কয়েক হাজার বছর ধরে বাংলা অঞ্চল কখনো গোটা অঞ্চল কখনো ভিন্ন ভিন্ন অঞ্চলে বিভক্ত হয়ে ভিন্ন ভিন্ন রাজা ও শাসকদের দ্বারা শাসিত হয়েছে ! এক অঞ্চলের সাথে অন্য অঞ্চলের রেষারেষি ও যুদ্ধবিগ্রহ সব সময় লেগেই ছিল। পরাজিত অঞ্চলে লুট করা, জ্বালিয়ে-পুড়িয়ে দেয়া, ধ্বংস করে দেয়া এসব স্বাভাবিক ব্যাপার ছিল। তাই কোনো কোনো অঞ্চল বিরান অর্থাৎ মানশূন্য হয়ে যেত। দীর্ঘকাল বিরান থেকে একসময় মাটিচাপা পড়ে যেত ! ঝড়ঝঞ্জা ও ভূমিকম্পের কারণেও এরকম মাটিচাপা পড়ে যেত। বাংলাদেশে মাটির স্তুপ ও গড় অঞ্চল খনন করে এরূপ কয়েকটি জনপদের ধ্বংসাবশেষ আবিষ্কৃত হয়েছে। এগুলো হলো রাজশাহী অঞ্চলে পাহাড়পুর, কুমিল্লার ময়নামতি, বগুড়ার মহাস্থানগড়, নরসিংদী জেলার ওয়ারী বটেশ্বর এর প্রাচীন সভ্যতা এবং সর্বশেষ আবিস্কৃত মুন্সিগঞ্জ জেলার টংগীবাড়ী উপজেলার নাটেশ্বর সভ্যতা। 
দীর্ঘদিন মাটিচাপা থেকে অনেক কিছুই ধ্বংস হয়ে গিয়েছে। পাওয়া গিয়েছে কিছু লোহা ও তামার হাতিয়ার, হাঁড়ি-পাতিল, মূর্তি, পোড়ামাটির ভগ্নপাত্র, ফলকচিত্র, পাথরের মূর্তি, পাথরের ফলকচিত্র, শিলালিপি বা পাথরে উল্কীর্ণ লেখা, ফরমান, খিলান, তম্ভ, পিলার, ভগ্নদশায় ভবন ও ঘরবাড়ির কাঠামো, সে-সময়ে ব্যবহৃত মুদ্রা ও অলংকার। আর এসব বস্তুই বাংলা অঞ্চলের প্রাচীন শিল্পকলা ও স্থাপত্যের কিছু নিদর্শন। ধ্বংসপ্রাপ্ত ভবন ও বাড়িঘরের খিলান, স্তম্ভ, দেয়াল ভিত্তি ও কাঠামো থেকে প্রাচীন স্থাপত্যের নিদর্শন চিত্রকলা ও নরম উপাদানে তৈরি কোনো শিল্পকর্ম এতদিন মাটির নিচে ও ঝড়ঝঞায় রক্ষা পাওয়ার কোনো উপায় নেই। রক্ষা পেয়েছে ক্ষয়ে-যাওয়া লোহা, তামা, সোনা-রুপা, পাথর ও পোড়ামাটির কিছু দ্রব্য। আগেই উল্লেখ করেছি সেগুলো সংগ্রহ ও পরিষ্কার-পরিচ্ছন্ন করে বিভিন্ন জাদুঘরে সংরক্ষণ করা হয়েছে। 
বাংলাদেশের প্রাচীন শিল্পকর্মের মধ্যে শিল্পনৈপুণ্যে ও কারুকাজে সবচেয়ে উল্লেখযোগ্য হলো কষ্টিপাথর বা কালো পাথরে তৈরি মূর্তি। এই বিখ্যাত মূর্তিগুলো ঢাকায় জাতীয় জাদুঘরে ও বরেন্দ্র জাদুঘরে গেলে দেখা যায়। পোড়ামাটির ফলকচিত্র, পাথরে খোদাই করা ফলক ও শিলালিপি বিখ্যাত প্রাচীন শিল্পকর্ম। মাটি খুঁড়ে যেগুলো পাওয়া গিয়েছে সেগুলো বিভিন্ন জাদুঘরে রয়েছে। ঐতিহ্যবাহী সেরুপ ফলক এখনও অনেক পুরোনো ইমারতে, মসজিদের দেয়ালে, মন্দিরের দেয়ালে শোভা পাচ্ছে। আদিকাল থেকেই চারু ও কারুকলার উপর নির্ভর করে জীবনযাপন করে আসছে বহু মানুষ। পেশা হিসেবেই তারা শিল্পকর্মকে বেছে নিয়েছে। আমাদের লোকশিল্পীরা ও কারুকাজের শিল্পীরা তাদের তৈরি শিল্পকর্ম বিক্রি করে সেই অর্থ দিয়েই জীবনযাপনের প্রয়োজন মিটিয়ে নিচ্ছে। যেমন শখের জিনিস পোড়ামাটির পুতুল, শখের হাঁড়ি, কাঠের নকশা ও ছবিতুল পুতুল, হাতি, ঘোড়া, গ্রামের মেয়েদের নকশিকাঁথা ইত্যাদি অনেক আগে থেকেই মানুষ অর্থের বিনিময়ে সংগ্রহ করে আসছে। পাটের তৈরি শিকা, নানারকম ব্যাগও পাট দিয়ে তৈরি হচ্ছে, টেবিলম্যাটসহ বহু ব্যবহারের জিনিসপত্র যা বাণিজ্যিকভাবেও সফল। কমারদের তৈরি হাঁড়ি-পাতিল, কলসি ছাড়াও মাটি দিয়ে বর্তমানে বহু কাৱশিল্প তৈরি হচ্ছে।  বাংলাদেশের অভ্যুদয় হঠাৎ করে একদিনে শুরু হয়নি। ধারাবাহিকভাবে দীর্ঘদিন ধরে বাংলাদেশের মানুষ নিজেদের স্বাভাবিকভাবে বেঁচে থাকার জন্য সংগ্রাম করে এসেছে। বিটিশরা দুশো বছর এদেশ শাসনের পর সম্পূর্ণ ভারত বা ভারতবর্ষ ভাগ হয়ে দুটি দেশ হয়। মুসলমান-অধ্যুষিত বা ইসলাম ধর্মীয় মানুষদের জন্য পাকিস্তান আরেকটি ভারত নামেই স্বাধীনতা লাভ করে। পাকিস্তানের আবার দুটি অংশ পূর্ব-পাকিস্তান ও পশ্চিম-পাকিস্তান। ভারতবর্ষের মানচিত্র দেখলে পরিষ্কারভাবে বোঝা যাবে ভারতবর্ষের পশ্চিম কোণে অবস্থিত পশ্চিম-পাকিস্তান এবং প্রায় সর্ব পূর্বে পূর্ব পাকিস্তান। দুই অঞ্চলের মধ্যে ছিল বিশাল দূরত্ব। ভারতবিভাগের সেই সময় ধর্মের দোহাই দিয়ে মানুষের মূল্যহীনতার চরম বিপর্যয় ঘটেছিল যার নাম সাম্প্রদায়িক দাঙ্গা। পূর্ব-পাকিস্তান থেকে চলে যেতে বাধ্য হলো হিন্দুরা। অহেতুক হত্যা, নির্যাতন, জ্বালাও পোড়াও করে লক্ষ লক্ষ নিরীহ হিন্দু-মুসলমানকে হত্যা করা হলো। এই দাঙ্গা ও নিরীহ মানবসন্তান হত্যা ভারত-পাকিস্তানের স্বাধীনতার ইতিহাসে এক কলঙ্কময় ঘটনা। পূর্ব-পাকিস্তান ও পশ্চিম-পাকিস্তান একই দেশ হলেও একমাত্র ধর্ম ছাড়া আর কোনো কিছুতেই দুই দেশের মধ্যে মিল ছিল না। পূর্ব-পাকিস্তানের বেশিরভাগ মানুষের ভাষা বাংলা। বেশীর ভাগ মানুষই বাংলায় কথা বলে। একমাত্র দেশভাগের সময় ও দাঙ্গায় যারা ভারতের অন্যান্য অঞ্চল থেকে চলে আসে তারা কথা বলত উর্দু ও হিন্দি ভাষায়। অল্প কয়েকদিনে তারাও বাংলা শিখে ফেলল। পোশাক, খাওয়াদাওয়া, জীবনযাপন, সংস্কৃতি সবকিছুই ভিন্ন। এমনকি জলবায়ু ও প্রাকৃতিক পরিবেশও পশ্চিম-পাকিস্তান থেকে ভিন্ন। পশ্চিম-পাকিস্তান আয়তনে পূর্ব-পাকিস্তানের চেয়ে অনেক গুণ বড় হলেও সেখানে লোকসংখ্যা ছিল পাকিস্তানের মোট জনসংখ্যার পঁয়তাল্লিশ ভাগ। পূর্ব-পাকিস্তানে পঞ্চান্ন ভাগ। পশ্চিম-পাকিস্তানের চারটি প্রদেশে ছিল ভিন্ন ভিন্ন ভাষা। পাঞ্জাবি, সিন্ধি, বেলুচ, পশত ও উপজাতীয়দের মিশ্রিত ভাষা। মাত্র পনের ভাগ মানুষ কথা বলে উর্দু ভাষায়। এমন একটি অবস্থায় পাকিস্তানের স্বাধীনতা আন্দোলনের অন্যতম নেতা ও তৎকালীন গভর্নর জেনারেল মহম্মদ আলি জিন্নাহ ঢাকায় এসে ঘোষণা দিলেন পাকিস্তানের রাষ্ট্রভাষা হবে একমাত্র উর্দু। জোরালো প্রতিবাদ জানাল পূর্ব-পাকিস্তানের ছাত্র-জনতা- শুধু উর্দু হবে কেন? পঞ্চান্ন ভাগ মানুষ বাংলায় কথা বলে। বাংলাকেও উর্দুর পাশাপাশি রাষ্ট্রভাষা করা হোক। কিন্তু পাকিস্তানের শাসকেরা পূর্ব-পাকিস্তানের বাঙালিদের এই ন্যায্য অধিকারের কোনো গুরুত্ব দিল না। বরং অবহেলাই করল । ধীরে ধীরে দেখা গেল স্বাধীন দেশের মানুষদের সমান অধিকার থাকলেও শুধু ভাষার বিষয়েই নয়, সব ক্ষেত্রেই শাসকরা পূর্ব-পাকিস্তানের মানুষদের অবহেলা করছে। চাকরির ভালো ও উচ্চপদগুলো পশ্চিম-পাকিস্তানের মানুষদের দিচ্ছে। বাঙালিরা উপযুক্ত ও গুণী হলেও তাদের বঞ্চিত করে পশ্চিম পাকিস্তানের অপেক্ষকৃত কম অভিজ্ঞদের বিভিন্ন গুরুত্বপূর্ণ দায়িত্বে বসিয়ে বাঙালিদের অপমান করে যাচ্ছে। সেনাবাহিনী, পুলিশবাহিনীতে বেশিরভাগই পশ্চিম-পাকিস্তানের মানুষকে ঢোকানো হচ্ছে। কল-কারখানা, ব্যবসা-বাণিজ্য, শিক্ষা-প্রতিষ্ঠান সর্বত্রই পশ্চিম-পাকিস্তানের মানুষদের একরকম জোর করে বসিয়ে দিয়ে তাদের মর্যাদা দিয়ে পূর্ব-পাকিস্তানের মানুষদের উপর শোষণ, আধিপত্য বিস্তারের ব্যবস্থা চলতে থাকে। বাংলা ভাষাকে বিকৃত করার চেষ্টা করে নানাভাবে। বাংলা গান, রবীন্দ্রসংগীত এবং বাঙালির অন্যান্য সামাজিক ও সাংস্কৃতিক চর্চার উপর বিধিনিষেধ আরোপ করা হয়। শুধু তা নয়, অনেক সময় শাসকগোষ্ঠীর পেটোয়া বাহিনী এর জন্য অত্যাচার চালায় সাধারণ মানুষদের ওপর। শেষ পর্যন্ত একুশ এ ফেব্রুয়ারি মাতৃভাষার দাবিতে রাজপথে বের হওয়া ছাত্র-জনতার মিছিলে পাকিস্তানি পুলিশ বাহিনীর গুলিতে শহিদ হন ও সালাম, বরকত, রফিক, জব্বার, শফিকসহ আরো অনেকে । 
পুরো ষাটের দশক পূর্ব-পাকিস্তানের মানুষ তথা বর্তমান বাংলাদেশের মানুষ তাদের ন্যায্য অধিকার আদায়ের জন্য বার বার প্রতিবাদ করেছে, আন্দোলন করেছে, সংগ্রাম করেছে। ফলে অনেক রাজনীতিবিদ, শিক্ষাবিদ, সংস্কৃতিসেবী, ছাত্র-জনতা, পাকিস্তানের স্বৈরশাসকবর্গের দ্বারা বারে বারে নির্যাতিত হয়েছে, মিথ্যা অভিযোগ এনে জেলে পুরেছে, বহু নেতা ও সাধারণ মানুষকে গুলি করে ও নানাভাবে নির্যাতন চালিয়ে হত্যা করেছে। অনেক জনপদ আগুন জ্বালিয়ে ধ্বংস করে দিয়েছে। কিন্তু বাঙালিরা শত অত্যাচারেও কখনো পিছিয়ে যায়নি। সংগ্রাম চালিয়ে শেষ পর্যন্ত নয় মাস অস্ত্র নিয়ে যুদ্ধ করে বাঙালিরা পূর্ব-পাকিস্তানকে স্বাধীন করেছে নতন দেশের নাম হয়েছে বাংলাদেশ। আর এই ধারাবাহিক সংগ্রাম ও শেষ পর্যন্ত স্বাধীনতা যুদ্ধে অনেক রাজনৈতিক নেতার সঙ্গে যাঁর বলিষ্ঠ নেতৃত্বে সমভব হয়েছিল। তিনি সর্বকালের শ্রেষ্ঠ বাঙালি বঙ্গবন্ধু শেখ মুজিবুর রহমান, যিনি বাঙালি জাতির পিতা। বাংলাদেশের মানুষের অধিকার আদায়ের ক্ষেত্রে যেসব রাজনৈতিক দল আন্দোলন করে চলেছে তাদের প্রচারে, পোস্টার আঁকা, কার্টুন আঁকা, প্রচারমূলক নানারকম ছবি আঁকা, ফেস্টন ও ব্যানার তৈরি করা, বক্তৃতা ও আন্দোলনের মঞ্চসজ্জা, সবকিছুতে শিল্পীরা প্রত্যক্ষভাবে জড়িত থাকতেন। আওয়ামী লীগ, ন্যাপ, কমিউনিস্ট পার্টির মতো প্রগতিশীল রাজনৈতিক দলসহ, ছাত্রলীগ, ছাত্র ইউনিয়ন এবং সাংস্কৃতিক দল, ছায়ানট, উদীচী ও প্রগতিশীল নাট্যদলগুলোর সঙ্গে থেকে শিল্পীরা তাদের কাজে সহায়তা করতেন। শিশুসংগঠন খেলাঘর ও কচি-কাঁচার মেলার মাধ্যমে চিত্রশিল্পীরা শিশু চিত্রকলা ও অন্যান্য সংস্কৃতিচর্চার মাধ্যমে শিশুদের মধ্যে বাংলাদেশের অধিকার আদায় ও নিজেদের শিল্প, সাহিত্য ও ঐতিহ্য বিষয়ে আগ্রহী করে তুলেছিলেন। বঙ্গবন্ধুর  ছয় দফার লোগো, প্রচারের পোস্টার, মঞ্চসজ্জা করেছিলেন শিল্পী হাশেম খান। প্রতীকী মঞ্চসজ্জার নকলা প্রচ্ছদে ব্যবহার করে দৈনিক ইত্তেফাক ছয় দফার বিষয়ে বিশেষ সংখ্যা বের করে। পরস্পর পাঁচ বছর পর্যন্ত। একুশে ফেব্রুয়ারি উপলক্ষে চিত্রশিল্পীরা শহিদমিনারে বড় বড় ক্যানভাসে, পূর্ব পাকিস্তান তথা বাংলাদেশের মানুষের অধিকার, শিক্ষা, বাণিজ্য, অর্থনীতি ও সংস্কৃতি ইত্যাদি ক্ষেত্রে পাক শাসকগোষ্ঠীর বনা ও বাঙালিদের ওপর নির্যাতনের বিষয়ে ছবি এঁকে প্রদর্শনীর ব্যবস্থা করতেন। চিত্রপ্রদর্শনী শুধু গ্যালারিগৃহে নয়, জনতার জন্য গৃহের বাইরে যেমন- বিদ্রোহী স্বরবর্ণ, এই নামে তের টি স্বরবর্ণ, ছড়া ও ছবির একটি প্রদর্শনী জনগণের মধ্যে বিপুল সাড়া তুলেছিল। বাংলাদেশের অভ্যদয়ের ক্ষেত্রে এই ধরনের চিত্রপ্রদর্শনী ইতিবাচক ভূমিকা রেখেছিল। প্রতিবছর একুশে ফেব্রুয়ারি উপলক্ষে ভোরবেলা আলপনা আঁকা রাজপথে খালিপায়ে প্রভাতফেরি করে ভাষাশহিদদের প্রতি শ্রদ্ধা জানানো হতো। পাক-সরকার বাধার সৃষ্টি করল। আলপনা হিন্দু ধর্মের বিষয়, মুসলমানদের জন্য আলপনা আঁকা নিষেধ ইত্যাদি। কিন্তু এসব ছিল পাক-শাসকগোষ্ঠীর ধর্মের দোহাই দিয়ে বাঙালিদের সংস্কৃতিচর্চায় বাধা দেওয়া। চিত্রশিল্পীরা পাক শাসকগোষ্ঠীর এসব মিথ্যা যুক্তি মানল না। নিষেধ থাকা সত্ত্বেও চিত্রশিল্পীরাই বিশেষ বিশেষ রাস্তায় আলপনা আঁকত চিত্রশিল্পীরাই। আলপনাকে যথাযথ গুরুত্ব দিয়েছে। আলপনা ব্যবহার বাঙালি সংস্কৃতির একটি বিশেষ বিষয়। সামাজিক, সাংস্কৃতিক ও জাতীয় বিশেষ বিশেষ অনুষ্ঠানে বা যে-কোনো শুভ কাজে আলপনার ব্যবহার এখন স্বাভাবিক সংকৃতি। নবান্ন ও বাংলা নববর্ষ বার ই ফেব্রুয়ারি। শিল্পাচার্য জয়নুল আবেদিনের নেতৃত্বে  দশ বার জন তরুণ চিত্রশিল্পী, কবি ও সাংবাদিকের উদ্যোগে শিল্পকলা একাডেমিতে বিশাল আকারে অনুষ্ঠিত হয় নবান্ন চিত্রপ্রদর্শনী। ষড়ঋতুর দেশ বাংলাদেশ। অগ্রহায়ণ মাসে কৃষক ফসল (ধান) কেটে ঘরে তোলে। সারা বছরের পরিশ্রম শেষে চাষির ঘরে-ঘরে আনন্দ। নতুন ধানের পিঠা, পায়েস খাওয়া, আনন্দ অনুষ্ঠান করা, যেমন- কবিগানের লড়াই, হাড়ড়, দাড়িয়াবান্দা খেলা, যাত্রাপালার আয়োজন এবং কখনো কখনো মেলা। গ্রামের সেই নবান্ন। উৎসবকে নতুনরুপে শহরে পালন করতে শুরু করে চিত্রশিল্পীরা। ছবি ঢাকা বিশ্ববিদ্যালয়ের চারুকলা অনুষদের বাংলা নববর্ষে ‘মঙ্গল শােভাযাত্রা এঁকে বিশাল প্রদর্শনী হলো। শিল্পাচার্য তাঁর বিখ্যাত নবান্ন শীর্ষক নামের দীর্ঘ স্ক্রল ছবিটি এই নবান্ন প্রদর্শনী উপলক্ষেই আঁকলেন, যার দৈর্ঘ্য ষাট ফুট এবং প্রস্থ ছয় ফুট। নবান্ন প্রদর্শনী জনগণের মধ্যে বিপুল সাড়া জাগিয়েছিল। শিল্পীরা তারপরই করলেন বাংলা নববর্ষ উপলক্ষে কালবৈশাখী নামে একটি চিত্রপ্রদর্শনী। বর্তমান চারুকলা অনুষদে এই প্রদর্শনীটিও মানুষের মন জয় করেছিল। সেই প্রদর্শনী থেকেই পরবর্তীকালে কিছুটা পরিবর্তন হয়ে রুপ নেয় বর্তমান পহেলা বৈশাখ অনুষ্ঠান ও মেলা। বর্তমানে নিয়মিতভাবেই বাংলা নববর্ষ ও নবান্ন উৎসব চারুকলার চত্বরে বিপুল আগ্রহ ও উদ্দীপনা নিয়ে ঢাকাসহ সারা দেশের মানুষ পালন করে যাচ্ছে। তাই সহজেই বলা যায় চিত্রশিল্পীদের চিন্তা-চেতনা ও শিল্পকর্মের মাধ্যম হিসেবে নববর্ষ উৎসব ও নবান্ন বাংলার মানুষকে নিজের দেশের প্রতি, নিজ সংস্কৃতি ও ঐতিহ্যের প্রতি ভালোবাসায় সিদ্ধ হতে ও গর্ববোধ করতে উদ্বুদ্ধ করেছে এবং চর্চার মাধ্যমে সব সময়ই করে যাচ্ছে। বাংলাদেশের অভ্যুদয়ে সেই সময়ে নবান্ন চিত্রপ্রদর্শনী ছিল বিশাল ও বিপ্লবী পদক্ষেপ। যারা এই প্রদর্শনীর উদ্যোগ নেন তাঁদের জন্য ছিল অনেক বাধা ও ভয়ভীতি। সেই সময়ের পাকিস্তানি সামরিক সরকার এই ধরনের উদ্যোগকে মনে করত পাকিস্তানের আদর্শবিরোধী। অন্যদিকে কিছু সংগঠন ও ব্যক্তি অপপ্রচার করে বলতে লাগল এই প্রদর্শনীর পেছনে শিল্পাচার্য জয়নুল ও উদ্যোক্তা শিল্পীদের অন্য কোনো উদ্দেশ্য আছে, ইত্যাদি। কিন্তু শিল্পীরা অশেষ চেষ্টায় সব শিল্পীকে দিয়ে ছবি আঁকিয়ে এমন একটি প্রদর্শনী করলেন যা দেখে মানুষ বিস্মিত ও বিমোহিত। প্রায় হারিয়ে যাওয়া নবান্ন উৎসবের আনন্দকে শহরের মানুষদের নতুন করে মনে করিয়ে দিলেন শিল্পীরা। প্রায় সব শিল্পীই এঁকেছেন বাংলার মানুষের সুখ-দুঃখ, আনন্দ-বেদনা ও প্রকৃতির সঙ্গে যুদ্ধ করে বেঁচে থাকার নানারকম চিত্র। অন্য দিকে আছে মহাজনের শোষণ ও নানাভাবে বঞ্চিত হওয়ার ছবি। বাংলাদেশের নদী-নালা, মাঠ-ঘাট ও বিভিন্ন ঋতুতে প্রকৃতির রূপবৈচিত্র্যের ছবি। নবান্ন চিত্রপ্রদর্শনীর সবচেয়ে বড় অর্জন শিল্পাচার্যের ষাট ফুট লম্বা ছবি।। ছবিটি কালো কালিতে জোরালো ভাবে তলিতে ড্রইং করে এঁকেছেন। তারপর সামান্য জলরঙের প্রলেপ দিয়েছেন। ছবি কালো রঙে হলেও আঁকার গুণে মনে হয় রঙিন ছবিই দেখছি। এত দীর্ঘ আকারের ছবি বাংলাদেশের আর কোনো শিল্পী করেননি। ছবিটি একটু মোটা কাগজে আঁকা। তাই গোলাকার ভাঁজ করে রাখতে হয়। শুধু প্রদর্শনীর সময় মেলে ধরতে হয়। নবান্ন ল চিত্রটি শিল্পকলা জগতের মূল্যবান সম্পদ। নবান্ন প্রদর্শনীর প্রধান উদ্যোক্তা ও উপদেষ্টা ছিলেন শিল্পাচার্য জয়নুল আবেদিন। অন্যান্য সদস্যরা হলেন- শিল্পী হাশেম খান, শিল্পী রফিকুন নবী, লেখক ও শিল্পী বুলবন ওসমান, শিল্পী মঞ্জুরুল হক, আবুল বারক আলভী, বীরেন সোম, মতলুব আলী, শিল্পী ও সম্পাদক শাহাদত চৌধুরী, কবি ও সাংবাদিক মোঃ আকতার (আলবদরদের দ্বারা শহিদ) প্রমুখ। নবান্ন প্রদর্শনী উপলক্ষে 'নবান্ন' নাম দিয়ে দেশের খ্যাতনামা ও নবীন কবিদের কবিতা ও ছড়াসহ একটি পুস্তিকাও প্রকাশিত হয়েছিল । বাংলাদেশের অভ্যুদয়ে চারুশিল্প ও শিল্পীরা মিছিল বের করেছেন। যে চারটি মেয়ে এই চারটি অক্ষর স্বাধীনতা বুকে ঝালিয়ে মিছিলের সামনের দিকে ছিল এদের তিনজন চারুকলার ছাত্রী আর একজন বিশ্ববিদ্যালয়ের ইংরেজি বিভাগের ছাত্রী। তার নাম সুলতানা কামাল। বর্তমানে মানবাধিকার নেতা ও তত্ত্বাবধায়ক সরকারের প্রাক্তন উপদেষ্টা। চারুকলার ছাত্রী সাঈদা কামাল ও ফেরদৌসি পিনুর পরিচিতি চিত্রশিল্পী এবং আরেকজন ছাত্রী সামিদা খাতন মার্চ মাসে শহিদ হন। এই বিপ্লবী মিছিলের নেতৃত্ব দিয়েছিলেন শিল্পাচার্য জয়নুল আবেদিন। সেদিন তিনিই ছিলেন শিল্পীদের সবচেয়ে বড় সাহস ও শক্তি। রাস্তার দুপাশে হাজার হাজার মানুষের ভিড় জমে গিয়েছিল এই চলমান প্রদর্শনী দেখার জন্যে। অনেকেই ছবি বহন করার জন্য শিল্পীদের পাশাপাশি হেঁটেছেন। খবর পেয়ে বেগম সুফিয়া কামাল মিছিলে যোগ দিয়েছিলেন। তিনি শিল্পাচার্য জয়নুল আবেদিনের পাশে থেকে মিছিলের শেষ পর্যন্ত গিয়েছিলেন। মিছিলটি শহিদমিনার থেকে সেগুন বাগিচার তোপখানা রোড হয়ে বর্তমান বঙ্গবন্ধ অ্যাভিনিউ হয়ে নবাবপুর রোড ধরে ভিকটোরিয়া পার্ক বা বর্তমান বাহাদুর শাহ পার্ক পর্যন্ত গিয়েছিল। পাকিস্তান সরকারের সেনাবাহিনী বা পুলিশবাহিনী মিছিলে বাধা দেওয়ার বা গুলি করার সাহস করেনি। বঙ্গবন্ধু শেখ মুজিবের জন্মদিনে শহিদমিনার থেকে বিপ্লবী চিত্রের মিছিল বের করলেন, যা ছিল বিশাল এক অভিনব মিছিল। প্রত্যেক শিল্পীর হাতে একটি করে আঁকা চিত্র। আর এসব চিত্রের বিষয় হচ্ছে পূর্ব-পাকিস্তানের মানুষদের তথা বাঙালিদের বঞ্চনার ছবি, নির্যাতনের ছবি, বাঙালির সম্পদ লুট করে পশ্চিম-পাকিস্তানের উন্নয়নের ছবি, বাংলার ভাষা, সংস্কৃতির প্রতি আক্রমণ ও অবহেলার ছবি, সেইসঙ্গে পূর্ব-পাকিস্তানের মানুষের প্রতিবাদ ও সংগ্রামের ছবি। এই বিপ্লবী চিত্রের মিছিলের সবচেয়ে উল্লেখযোগ্য ও গুরুত্বপূর্ণ বিষয় ছিল স্বাধীনতা। এই চারটি অক্ষর বড় বড় করে সুন্দরভাবে লিখে চারটি মেয়ের গলায় ঝুলিয়ে মিছিলের অগ্রভাগে থেকে হেঁটে যাওয়া। 
বিখ্যাত শিল্পী ও শিল্পকর্ম থেকে জানা যায় দুপুরবেলা জাজিম- বিছানো কোণের ঘরে ছবি আঁকার খাতা নিয়ে রবীন্দ্রনাথ আঁকাজোকা করেছেন। তিনি বলেছেন যা চোখের সামনে আছে বা প্রতিদিন আমরা দেখছি তা-ই যথেষ্ট নয়- শিল্পীকে দেখতে হবে একটা বিশেষ কিছু যা তাকে সৃষ্টিশীল করবে। শেষ দশ বছরে রবীন্দ্রনাথ অনেক ছবি এঁকেছেন। সাহিত্যকর্ম করতে গিয়ে কখনো কখনো তিনি শিল্পকর্মের মধ্যে প্রবেশ করেছেন তার প্রমাণ হিসেবে আমরা দেখতে পাই অনেক কবিতার মাঝে শব্দ কেটে কেটে বিচিত্র সব জীবজন্তুর ছবি এঁকে ফেলেছেন। রবীন্দ্রনাথের প্রথম চিত্রপ্রদর্শনী হয় জার্মানিসহ ইউরোপের কয়েকটি দেশে। হাজার হাজার মানুষের মৃত্যু ও অসহায় অবস্থা তরুণ শিল্পী জয়নুলের মনকে পীড়া দিয়েছিল। ব্রিটিশ শাসকদের প্রতি তাঁর ঘৃণা জন্মালো। মনে মনে ক্ষুব্ধ হয়ে মানুষের মৃত্য ও দুর্বিসহ অবস্থাকে বিষয় করে আঁকলেন কালো রেখায় অনেক ছবি। যা পরবর্তীকালে দুর্ভিক্ষের চিত্র নামে পরিচিতি হলো। গোটা ভারতসহ পৃথিবীর বিভিন্ন দেশে শিল্পী জয়নুলের দুর্ভিক্ষের চিত্র নিয়ে নামকরা ব্যক্তিরা পত্র-পত্রিকায় তার প্রশংসা করে লিখলেন। জয়নুল আবেদিন বাংলার মাটিকে ভালোবাসতেন, ভালোবাসতেন বাংলার মানুষকে, এ কারণে তার শিল্পকর্মে শ্রমজীবী মানুষের সুখ-দুঃখ, হাসি-কান্না, তাদের জীবন ও যন্ত্রণা, সমাজের বিত্তবানদের দ্বারা নয় লাঞ্ছনা-গঞ্জনা, অত্যাচার-অবিচার ইত্যাদির বাস্তব রূপায়ণ ঘটেছে। বিশেষ করে শ্রমজীবী মানুষের কর্মময় জীবন ও তাদের সংগ্রাম ছিল তাঁর ছবির বিষয়বস্তু। লেখাপড়ার প্রতি ছিল তাঁর দারুণ অনীহা। আর এ কারণেই তিনি লেখাপড়া থেকে পালিয়ে বাঁচার জন্য কিছু সময় ছবি আঁকা শেখেন কলকাতা আর্ট স্কুলে, তারপর বের হয়ে পড়েন-ঘুরে বেড়ান দেশে-বিদেশে। একজন খেয়ালী মানুষ ও বৈশিষ্ট্যময় চিত্রশিল্পী হিসেবে তিনি খ্যাতি অর্জন করেন। তাঁর ছবির বিষয় ছিল বাংলাদেশের গ্রাম্যজীবন, চাষবাস, কৃষক, জেলে, খেটে খাওয়া মানুষ। শিল্পকলা সম্পর্কে ধারণা। শিল্পকলার উচ্ছ হয়েছে আজ থেকে হাজার হাজার বছর আগে সেই আদিম মানুষের হাত ধরে। হোমো সাপিয়েন্স মানুষ তার চারপাশে যা দেখেছে তা-ই তার শিল্পমাধ্যমে ধরে রাখার চেষ্টা করেছে। হোমো সাপিয়েন্স কথাটার অর্থ হচ্ছে বুদ্ধিমান মানুষ। আজ থেকে চল্লিশ বা পঞ্চাশ হাজার বছর আগে ইউরোপে এই নতুন শিকারি মানুষের আবির্ভাব হয়েছিল। বিভিন্ন শিকারের দৃশ্য ও জীবজন্তুর ছবি তারা সবচেয়ে বেশি এঁকেছে। সেখান থেকেই শিল্পকলার শুরু, তবে এখন শিল্পকলা একটি বিস্তৃত বিষয়। মানুষের মনের সৃজনশীল কর্মকাণ্ডের সামগ্রিক রূপ হচ্ছে শিল্পকলা। শিল্পী তার কল্পনা ও প্রতিভার সাথে দক্ষতা ও রুচির সমন্বয়ে শিল্প সৃষ্টি করেন। শিল্পী ভার সৃষ্টির আনন্দ থেকে শিল্প সৃষ্টি করেন বলে কোনো বাঁধাধরা নিয়মের অধীনে শিল্পকে ফেলা যায় না। শিল্পীর কাজ হচ্ছে শিল্পকলার মাধ্যমে আমাদের অন্তদৃষ্টিকে সম্প্রসারিত করা, আমাদের কল্পনার পরিধি বাড়িয়ে তোলে। শিল্পকলার নানা দিক শিল্পের প্রধান দুটি ধারা হচ্ছে চারুশিল্প ও কারুশিল্প। চারুশিল্প শিল্পীর সৃষ্টিশীল মনের একান্ত নিজস্ব সৃষ্টি। এর কোনো ব্যবহারিক প্রয়োজনীয়তা নেই। সৃষ্টির আনন্দে মনের তাগিদ থেকেই তার উৎপত্তি। এটি আমাদের মনে আনন্দ যোগায়, দৃষ্টিকে আনন্দ দেয়। যেমন ধরো একটি সুন্দর প্রাকৃতিক দৃশ্যের ছবি দেখে বা কোনো একটি শিল্পকর্ম দেখে তোমার মন ভরে গেল। মন ভালো হলে পড়াশোনাও ভালো লাগবে। মনে আনন্দ নিয়ে পড়তে পারবে। এভাবে চারুশিল্প আমাদের মানসিক প্রয়োজনে কাজে লাগে। আর কারুশিল্প যদিও শিল্প, তবে অনেক ক্ষেত্রেই এর উৎপত্তি জীবিকা অর্জনের তাগিদে এবং মানুষের ব্যবহারিক প্রয়ােজন থেকে। সুতরাং বলা যায়, আমাদের মানসিক প্রয়োজন মেটায় যে- শিল্প তা হলো চারুশিল্প বা চারুকলা এবং যে- শিল্প দৈনন্দিন জীবনে ব্যবহারিক প্রয়োজনে কাজে লাগে, পাশাপাশি মনের আনন্দ জোগায় তা হলো কারুশিল্প বা কারুকলা । সমগ্র শিল্পকলা এই দুটি প্রধান ধারার অন্তর্ভুক্ত। মানুষের সৃষ্টি সমত শ্রেষ্ঠ শিল্পই চারুশিল্পের অন্তর্গত। চারুশিল্পের মধ্যে আছে চিত্রকলা, ভাস্কর্য, খোদাই শিল্প, নৃত্যনাট্য, নাটক, কাব্য, গদ্যসাহিত্য, সংগীত, নৃত্য ইত্যাদি। অন্যদিকে কারুশিল্পের মধ্যে আছে মৃৎশিল্প, বুনন, তাঁত, চর্ম, বাঁশ, বেত, কাঠ ও নানারকম ধাতুর তৈরি ব্যবহারিক শিল্প। আবার নকশিকাঁথা, নকশি পাখা, খেলনা পুতুল এজাতীয় শিল্পকে আমরা লোকশিল্পের পর্যায়ে ফেললেও এগুলো কারুশিল্পের ধারায় সৃষ্টি। সাধারণ মানুষ মনের আনন্দ নিয়েই এ সমস্ত শিল্প তৈরি করে। চারুশিল্পের অন্তর্গত প্রতিটি শিল্পই আবার একটি অন্যটির সাথে কোনো-না-কোনো ভাবে সম্পর্কিত। এ- বিষয়ক অন্যান্য বইপুস্তকে তোমরা শিল্পকলা সম্পর্কে বিস্তারিত জানতে পারবে। নান্দনিক শিল্প আসলে চারুশিল্পেরই অন্য নাম। চারুশিল্প আমাদের মনকে আনন্দ দেয়, দৃষ্টিকে আনন্দ দেয়। যে শিল্প আনন্দদায়ক ও দৃষ্টিনন্দন, যা আমাদের মনের খোরাক যোগায় তাকেই আমরা নান্দনিক শিল্প বলতে পারি। নন্দন শব্দ থেকে নান্দনিক শব্দের উৎপত্তি । স্বর্গের উদ্যানকে বলা হয় নন্দনকানন । নন্দন শব্দটি সুন্দর অর্থে ব্যবহৃত হয়। শিল্পী যখন কোনো কিছু সৃষ্টি করেন তখন তাঁর সৃষ্টির সাথে মিশে থাকে শিল্পীর ব্যক্তিগত জীবনের নানা অভিজ্ঞতা, তার রুচি, চিন্তা-চেতনা, শিল্পবোধ, তাঁর পরিবেশ ও সমাজ ইত্যাদি নানা কিছু। শিল্পী তার আবেগ, আনন্দ, দুঃখ, ক্ষোভ এসব অনুভূতিকেই শিল্পরূপ দেন। দুঃখ-বেদনা থেকেও শিল্পসৃষ্টি হতে পারে। তবে তাতে মিশে থাকে সৃষ্টির আনন্দ। দুঃখকে শিল্পে প্রকাশ করার আনন্দ। এসব শিল্পসৃষ্টির মূলে থাকে শিল্পীর নিজেকে প্রকাশ করার অদম্য ইচ্ছা। শিল্পী চান দর্শক তার শিল্পকর্ম দেখে আনন্দ পাক, শিল্পীর চিন্তাভাবনার সাথে দর্শক নিজের চিন্তার মিল খুঁজে পাক অথবা তাঁর দৃষ্টিভঙ্গি দর্শকের হৃদয়কে আলোড়িত করুক। দর্শক তাতে চিন্তার কিছু খোরাক পাক। শিল্পী নিজেকে প্রকাশ করার জন্য যে-কোনো মাধ্যম বেছে নিতে পারেন। সেটা হতে পারে চিত্রকলা, ভাস্কর্য বা অন্য কোনো মাধ্যম। চিত্রকলার মতো ভাস্কর্য, কাঠ খোদাই বা রিলিফ ওয়ার্ক-এর মাধ্যমেও নান্দনিক শিল্প হতে পারে। মাধ্যম যা-ই হোক এ-ধরনের শিল্পকে আমরা নান্দনিক শিল্প বলতে পারি। আলী ইবনে আব্বাস নামে এক ব্যক্তি মামুন নামক খলিফার প্রিয়পাত্র ছিলেন। তিনি বলিয়া গিয়াছেন, আমি একদিন অপরাহে খলিফার নিকটে বসিয়া আছি এমন সময়ে, হস্তপদবদ্ধ এক ব্যক্তি তাহার সম্মুখে নীত হইলেন। খলিফা আমার প্রতি এই আজ্ঞা করিলেন, তুমি এ ব্যক্তিকে আপন আলয়ে লইয়া গিয়া রুদ্ধ করিয়া রাখিবে এবং কল্য আমার নিকট উপস্থিত করিবে। তদীয় ভাব দর্শনে স্পষ্ট প্রতীত হইল, তিনি ঐ ব্যক্তির উপর অত্যন্ত ক্রুদ্ধ হইয়াছেন। আমি তাঁহাকে আপন আলয়ে আনিয়া অতি সাবধানে রুদ্ধ করিয়া রাখিলাম, কারণ যদি তিনি পলাইয়া যান, আমাকে খলিফার কোপে পতিত হইতে হইবে। কিয়ৎক্ষণ পরে, আমি তাঁহাকে জিজ্ঞাসিলাম, আপনার নিবাস কোথায়? তিনি বলিলেন, ডেমাস্কাস আমার জন্মস্থান; ঐ নগরের যে অংশে বৃহৎ মসজিদ আছে, তথায় আমার বাস। আমি বলিলাম, ডেমাস্কাস নগরের, বিশেষত যে অংশে আপনার বাস তাহার ওপর, জগদীশ্বরের শুভদৃষ্টি থাকুক। ঐ অংশের অধিবাসী এক ব্যক্তি একসময় আমার প্রাণদান দিয়াছিলেন। আমার এই কথা শুনিয়া, তিনি সবিশেষ জানিবার নিমিত্ত, ইচ্ছা প্রকাশ করিলে, আমি বলিতে আরম্ভ করিলাম : বহু বৎসর পূর্বে ডেমাস্কাসের শাসনকর্তা পদচ্যুত হইলে, যিনি তদীয় পদে অধিষ্ঠিত হন, আমি তাহার সমভিব্যাহারে তথায় গিয়াছিলাম। পদচ্যুত শাসনকর্তা বহুসংখ্যক সৈন্য লইয়া আমাদিগকে আক্রমণ করিলেন। আমি প্রাণভয়ে পলাইয়া, এক সম্ভ্রান্ত লোকের বাড়িতে প্রবিষ্ট হইলাম এবং গৃহস্বামীর নিকট গিয়া, অতি কাতর বচনে প্রার্থনা করিলাম, আপনি কৃপা করিয়া আমার প্রাণ রক্ষা করুন। আমার প্রার্থনাবাক্য শুনিয়া গৃহস্বামী আমায় অভয় প্রদান করিলেন। আমি তদীয় আবাসে, এক মাসকাল নির্ভয়ে ও নিরাপদে অবস্থান করিলাম। একদিন আশ্রয়দাতা আমায় বলিলেন, এ সময়ে অনেক লোক বাগদাদ যাইতেছেন। স্বদেশে প্রতিগমনের পক্ষে আপনি ইহা অপেক্ষা অধিক সুবিধার সময় পাইবেন না। আমি সম্মত হইলাম। আমার সঙ্গে কিছুমাত্র অর্থ ছিল না, লজ্জাবশত আমি তাঁহার নিকট সে কথা ব্যক্ত করিতে পারিলাম না। তিনি, আমার আকার প্রকার দর্শনে, তাহা বুঝিতে পারিলেন, কিন্তু তৎকালে কিছু না বলিয়া, মৌনাবলম্বন করিয়া রহিলেন। তিনি আমার জন্য যে সমস্ত উদ্যোগ করিয়া রাখিয়াছিলেন, প্রস্থান দিবসে তাহা দেখিয়া আমি বিস্ময়াপন্ন হইলাম। একটি উৎকৃষ্ট অশ্ব সুসজ্জিত হইয়া আছে, আর একটি অশ্বের পৃষ্ঠে খাদ্যসামগ্রী স্থাপিত হইয়াছে, আর পথে আমার পরিচর্যা করিবার নিমিত্ত, একটি ভৃত্য প্রস্থানার্থে প্রস্তুত হইয়া রহিয়াছে। প্রস্থান সময় উপস্থিত হইলে, সেই দয়াময়, সদাশয়, আশ্রয়দাতা আমার হস্তে একটি স্বর্ণমুদ্রার থলি দিলেন এবং আমাকে যাত্রীদের নিকটে লইয়া গেলেন। তন্মধ্যে যাহাদের সহিত তাঁহার আত্মীয়তা ছিল, তাহাদের সঙ্গে আলাপ করাইয়া দিলেন। আমি আপনকার বসতি স্থানে এই সমস্ত উপকার প্রাপ্ত হইয়াছিলাম। এ জন্য পৃথিবীতে যত স্থান আছে ঐ স্থান আমার সর্বাপেক্ষা প্রিয়। এই নির্দেশ করিয়া, দুঃখ প্রকাশপূর্বক আমি বলিলাম, আক্ষেপের বিষয় এই, আমি এ পর্যন্ত সেই দয়াময় আশ্রয়দাতার কখনও কোনো উদ্দেশ পাইলাম না। যদি তাঁহার নিকট কোনো অংশে কৃতজ্ঞতা প্রদর্শনের অবসর পাই, তাহা হইলে মৃত্যুকালে আমার কোনো ক্ষোভ থাকে না। এই কথা শুনিবামাত্র, তিনি অতিশয় আহ্লাদিত হইয়া বলিলেন, আপনার মনস্কাম পূর্ণ হইয়াছে। আপনি যে ব্যক্তির উল্লেখ করিলেন, সে এই। এই হতভাগ্যই আপনাকে, এক মাসকাল আপন আলয়ে রাখিয়াছিল। তাঁহার এই কথা শুনিয়া, আমি চমকিয়া উঠিলাম, সবিশেষ অভিনিবেশ সহকারে, কিয়ৎক্ষণ নিরীক্ষণ করিয়া, তাহাকে চিনিতে পারিলাম; আহ্লাদে পুলকিত হইয়া অপূর্ণ নয়নে আলিঙ্গন করিলাম; তাহার হস্ত ও পদ হইতে লৌহশৃঙ্খল খুলিয়া দিলাম এবং কী দুর্ঘটনাক্রমে তিনি খলিফার কোপে পতিত হইয়াছেন, তাহা জানিবার নিমিত্তে নিতান্ত ব্যগ্র হইলাম। তখন তিনি বলিলেন, কতিপয় নীচ প্রকৃতির লোক ঈর্ষাবশত শত্রুতা করিয়া খলিফার নিকট আমার ওপর উৎকট দোষারোপ করিয়াছে; তজ্জন্য তদীয় আদেশক্রমে হঠাৎ অবরুদ্ধ ও এখানে আনীত হইয়াছি আসিবার সময় স্ত্রী, পুত্র, কন্যাদিগের সহিত দেখা করিতে দেয় নাই; বোধ করি আমার প্রাণদণ্ড হইবে। অতএব, আপনার নিকট বিনীত বাক্যে প্রার্থনা এই, আপনি অনুগ্রহ করিয়া আমার পরিবারবর্গের নিকট এই সংবাদ পাঠাইয়া দিবেন। তাহা হইলে আমি যথেষ্ট উপকৃত হইব।। তাঁহার এই প্রার্থনা শুনিয়া আমি বলিলাম, না, না, আপনি এক মুহূর্তের জন্যও প্রাণনাশের আশঙ্কা করিবেন 
; আপনি এই মুহূর্ত হইতে স্বাধীন; এই বলিয়া পাথেয়স্বরূপ সহস্র স্বর্ণমুদ্রার একটি থলি তাহার হস্তে দিয়া বলিলাম, আপনি অবিলম্বে প্রস্থান করুন এবং স্নেহাস্পদ পরিবারবর্গের সহিত মিলিত হইয়া সংসারযাত্রা সম্পন্ন করুন। আপনাকে ছাড়িয়া দিলাম, এ জন্য আমার ওপর খলিফার মর্মান্তিক ক্রোধ ও দ্বেষ জন্মিবে, তাহাতে সন্দেহ নাই। কিন্তু যদি আপনার প্রাণ রক্ষা করিতে পারি, তাহা হইলে সে জন্য আমি অণুমাত্র দুঃখিত হইব না। 
আমার প্রস্তাব শুনিয়া তিনি বলিলেন, আপনি যাহা বলিতেছেন, আমি কখনই তাহাতে সম্মত হইতে পারিব না। আমি এত নীচাশয় ও স্বার্থপর নহি যে, কিছুকাল পূর্বে, যে প্রাণের রক্ষা করিয়াছি, আপন প্রাণরক্ষার্থে এক্ষণে সেই প্রাণের বিনাশের কারণ হইব। তাহা কখনও হইবে না। যাহাতে খলিফা আমার ওপর অক্রোধ হন, আপনি দয়া করিয়া তাহার যথাপোযুক্ত চেষ্টা দেখুন; তাহা হইলেই আপনার প্রকৃত কৃতজ্ঞতা প্রদর্শন করা হইবে। যদি আপনার চেষ্টা সফল না হয়, তাহা হইলেও আমার কোনো ক্ষোভ থাকিবে না।। পরদিন প্রাতঃকালে আমি খলিফার নিকট উপস্থিত হইলাম। তিনি জিজ্ঞাসা করিলেন, সে লোকটি কোথায়, তাহাকে আনিয়াছ? এই বলিয়া, তিনি ঘাতককে ডাকাইয়া, প্রত হইতে আদেশ দিলেন। তখন আমি তাহার চরণে পতিত হইয়া বিনীত ও কাতর বচনে বলিলাম, ধর্মাবতার, ঐ ব্যক্তির বিষয়ে আমার কিছু বক্তব্য আছে। অনুমতি হইলে সবিশেষে সমস্ত আপনাকে গোচর করি। এই কথা শুনিবামাত্র তাহার কোপানল প্রজ্বলিত হইয়া উঠিল। তিনি রোষরক্ত নয়নে বলিলেন, আমি শপথ করিয়া বলিতেছি, যদি তুমি তাহাকে ছাড়িয়া দিয়া থাক, এই দওে তোমার প্রাণদণ্ড হইবে। তখন আমি বলিলাম, আপনি ইচ্ছা করিলে, এই মুহূর্তে আমার ও তাহার প্রাণদণ্ড করিতে পারেন তাহার সন্দেহ কি। কিন্তু আমি যে নিবেদন করিতে ইচ্ছা করিতেছি, কৃপা করিয়া তাহা শুনিলে আমি চরিতার্থ হই। এই কথা শুনিয়া খলিফা উদ্ধত বচনে বলিলেন, কী বলিতে চাও, বল। তখন সে ব্যক্তি ডেমাস্কাস নগরে কীরূপে আশ্রয়দান ও প্রাণরক্ষা করিয়াছিলেন এবং এক্ষণে তাহাকে ছাড়িয়া দিতে চাহিলে, আমি অবধারিত বিপদে পড়িব, এ জন্য তাহাতে কোনো মতে সম্মত হইলেন না, এই দুই বিষয়ে সবিশেষ নির্দেশ করিয়া বলিলাম, ধর্মাবতার, যে ব্যক্তির এরূপ প্রকৃতি ও এরূপ মতি, অর্থাৎ যে ব্যক্তি এমন দয়াশীল, পরোপকারী, ন্যায়পরায়ণ ও সদ্বিবেচক তিনি কখনই দুরাচার নহেন। নীচপ্রকৃতি পরহিংসুক দুরাত্মারা, ঈর্ষাবশত অমূলক দোষারোপ করিয়া তাহার সর্বনাশ করিতে উদ্যত হইয়াছে, নতুবা যাহাতে প্রাণদণ্ড হইতে পারে, তিনি এরূপ কোনো দোষে দূষিত হইতে পারেন, আমার এরূপ বোধ ও বিশ্বাস হয় না। এ ক্ষেত্রে আপনার যেরূপ অভিরুচি হয় করুন।। খলিফা মহামতি ও অতি উন্নতচিত্ত পুরুষ ছিলেন। তিনি এই সকল কথা কর্নাচর করিয়া কিয়ৎক্ষণ মৌনাবলম্বন করিয়া রহিলেন; অনন্তর প্রসন্ন বদনে বলিলেন, সে ব্যক্তি যে এরূপ দয়াশীল ও ন্যায়পরায়ণ ইহা অবগত হইয়া আমি অতিশয় আহ্লাদিত হইলাম। তিনি প্রাণদণ্ড হইতে অব্যাহতি পাইলেন। বলিতে গেলে তোমা হইতেই তাহার প্রাণরক্ষা হইল। এক্ষণে তাহাকে অবিলম্বে এই সংবাদ দাও ও আমার নিকটে লইয়া আইস। এই কথা শুনিয়া আহ্লাদের সাগরে মগ্ন হইয়া আমি সত্বর গৃহে প্রত্যাগমনপূর্বক তাহাকে খলিফার সম্মুখে উপস্থিত করিলাম। খলিফা অবলোকনমাত্র, প্রীতি-প্রফুল্ললোচনে, সাদর বচনে সম্ভাষণ করিয়া বলিলেন, তুমি যে এরূপ প্রকৃতির লোক তাহা আমি পূর্বে অবগত ছিলাম না। দুষ্টমতি দুরাচারদিগের বাক্য বিশ্বাস করিয়া অকারণে তোমার প্রাণদণ্ড করিতে উদ্যত হইয়াছিলাম। এক্ষণে ইহার নিকটে তোমার প্রকৃত পরিচয় পাইয়া, সাতিশয় প্রীতিপ্রাপ্ত হইয়াছি। আমি অনুমতি দিতেছি, তুমি আপন আলয়ে প্রস্থান কর। এই বলিয়া খলিফা তাহাকে মহামূল্য পরিচ্ছদ, সুসজ্জিত দশ অশ্ব, দশ খচ্চর, ও দশ উষ্ট্র উপহার দিলেন এবং ডেমাস্কাসের রাজপ্রতিনিধির নামে এক অনুরোধপত্র ও পাথেয়স্বরূপ বহুসংখ্যক অর্থ দিয়া তাহাকে বিদায় করিলেন। চুরির অভিযোগে কিছুলোক জনৈক ব্যক্তিকে চেয়ারম্যানের ইউনিয়ন পরিষদে হাজির করলো। ঘটনার বিবরণ শুনে তিনি চৌকিদার আমজাদকে ডেকে নির্দেশ দিলেন বন্দিকে তার। বাড়িতে রাখতে। ঘটনাক্রমে তিনি জানতে পারলেন বন্দি ব্যক্তি আর কেউ নয়, সে দশ বছর আগে আমজাদের সন্তানকে সড়ক দুর্ঘটনা থেকে বাঁচিয়েছিল, নিজ গৃহে নিয়ে গিয়ে আহত সন্তানের সেবা করেছিল। কিন্তু আমজাদ নিজের ক্ষতি হবে ভেবে না চেনার ভান করে চুপ করে রইল।  বৈশাখ মাস বিবাহের মাস। আমি পহেলা বৈশাখে নসী বাবুর ফুলবাগানে বসিয়া একটি বিবাহ দেখিলাম। ভবিষ্যৎ বরকন্যাদিগের শিক্ষার্থ লিখিয়া রাখিতেছি। মল্লিকা ফুলের বিবাহ। বৈকাল-শৈশব অবসানপ্রায়, কলিকা-কন্যা বিবাহযোগ্যা হইয়া আসিল। কন্যার পিতা বড়লোক নহে, ক্ষুদ্র বৃক্ষ, তাহাতে আবার অনেকগুলি কন্যাভারগ্রস্ত। সম্বন্ধের অনেক কথা হইতেছিল, কিন্তু কোনটা স্থির হয় নাই। উদ্যানের রাজা স্থলপদ্ম নির্দোষ পাত্র বটে, কিন্তু ঘর বড় উঁচু, স্থলপদ্ম অত দূর নামিল না। জবা এ বিবাহে অসম্মত ছিল না, কিন্তু জবা বড় রাগী, কন্যাকর্তা পিছাইলেন। গন্ধরাজ পাত্র ভালো, কিন্তু বড় দেমাগ, প্রায় তাঁহার বর পাওয়া যায় না। এইরূপ অব্যবস্থার সময়ে ভ্রমররাজ ঘটক হইয়া মল্লিকা-বৃক্ষসদনে উপস্থিত হইলেন। তিনি আসিয়া বলিলেন, মেয়ে আছে? মল্লিকাবৃক্ষ পাতা নাড়িয়া সায় দিলেন, ‘আছে! ভ্রমর পত্ৰাসন গ্রহণ করিয়া বলিলেন মেয়ে দেখিব। বৃক্ষ, শাখা নত করিয়া মুদিতনয়না অবগুণ্ঠনবতী কন্যা দেখাইলেন। ভ্রমর একবার বৃক্ষকে প্রদক্ষিণ করিয়া আসিয়া বলিলেন দেখিতে চাই। ঘোমটা খোল। লজ্জাশীলা কন্যা কিছুতেই ঘোমটা খুলে না। বৃক্ষ বলিলেন, “আমার মেয়েগুলি বড় লাজুক। তুমি একটু অপেক্ষা কর, আমি মুখ দেখাইতেছি। ভ্রমর ভোঁ করিয়া স্থলপদ্মের বৈঠকখানায় গিয়া রাজপুত্রের সঙ্গে ইয়ারকি করিতে বসিলেন। এদিকে মল্লিকার সন্ধ্যাঠাকুরাণী-দিদি আসিয়া তাহাকে কত বুঝাইতে লাগিল - বলিল, “দিদি, একবার ঘোমটা খোল - নইলে,বর আসিবে না – লক্ষ্মী আমার, চাঁদ আমার, সোনা আমার, ইত্যাদি। কলিকা কতবার ঘাড় নাড়িল, কতবার রাগ করিয়া মুখ ঘুরাইল, কতবার বলিল, ঠান্‌দিদি, তুই যা ! কিন্তু শেষে সন্ধ্যার স্নিগ্ধ স্বভাবে মুগ্ধ হইয়া মুখ খুলিল। তখন ঘটক মহাশয় ভোঁ করিয়া রাজবাড়ী হইতে নামিয়া আসিয়া ঘটকালীতে মন দিলেন। কন্যার পরিমলে মুগ্ধ হইয়া বলিলেন কন্যা গুণবতী বটে। ঘরে মধু কত? এ সকল কথোপকথন মনুষ্যে শুনিতে পায় না, আমি কেবল দিব্য কর্ণ পাইয়াই এ সকল শুনিতেছিলাম। আমি শুনিতে লাগিলাম, কুলাচার্য মহাশয়, পাখা ঝাড়িয়া, ছয় পা ছড়াইয়া গোলাবের মহিমা কীর্তন করিতেছিলেন। বলিতেছিলেন যে, গোলাব বংশ বড় কুলীন; কেন না, ইহারা ফুলে’ মেল। যদি বল, সক্কল ফুলই ফুলে, তথাপি গোলাবের গৌরব অধিক; কেন না, ইহারা সাক্ষাৎ বাঞ্চামালীর সন্তান তাহার স্বহস্তরোপিত। যাহা হউক, ঘটকরাজ কোনরূপে সম্বন্ধ স্থির করিয়া, বোঁ করিয়া উড়িয়া গিয়া, গোলাব বাবুর বাড়িতে খবর দিলেন। গোলাব, তখন বাতাসের সঙ্গে নাচিয়া নাচিয়া, হাসিয়া হাসিয়া, লাফাইয়া লাফাইয়া খেলা করিতেছিল, বিবাহের নাম শুনিয়া আহ্লাদিত হইয়া কন্যার বয়স জিজ্ঞাসা করিল। ভ্রমর বলিল, “আজি কালি ফুটিবে। গোধূলি লগ্ন উপস্থিত, গোলাব বিবাহে যাত্রার উদ্যোগ করিতে লাগিলেন। উচ্চিঙ্গড়া নহবৎ বাজাইতে আরম্ভ করিল; মৌমাছি সানাইয়ের বায়না লইয়াছিল, কিন্তু রাতকানা বলিয়া সঙ্গে যাইতে পারিল । খদ্যোতেরা ঝাড় ধরিল; আকাশে তারাবাজি হইতে লাগিল। কোকিল আগে আগে ফুকরাইতে লাগিল। অনেক বরযাত্রী চলিল; স্বয়ং রাজকুমার স্থলপদ্ম দিবাবসানে অসুস্থকর বলিয়া আসিতে 
পারিলেন না । করবীদের দল, সেকেলে রাজাদিগের মত বড় উচ্চ ডালে চড়িয়া আসিয়া উপস্থিত হইল। নীতবর হইবে বলিয়া, সাজিয়া আসিয়া দুলিতে লাগিল। গরদের জোড় পরিয়া চাপা আসিয়া দাঁড়াইল -- উগ্র গন্ধ ছুটিতে লাগিল। গন্ধরাজেরা বড় বাহার দিয়া, দলে দলে আসিয়া, গন্ধ বিলাইয়া দেশ মাতাইতে লাগিল। অশোক নেশায় লাল হইয়া আসিয়া উপস্থিত; সঙ্গে একপাল পিপড়া মোসায়েব হইয়া আসিয়াছে; তাহাদের গুণের সঙ্গে সম্বন্ধ নাই, কিন্তু দাঁতের জ্বালা বড়-কোন্ বিবাহে না এরূপ বরযাত্রী জোটে, আর কোন বিবাহে না তাহারা হুল ফুটাইয়া বিবাদ বাধায়? কুরুবক কুটজ প্রভৃতি আরও অনেক বরযাত্রী আসিয়াছিলেন, ঘটক মহাশয়ের কাছে তাঁহাদের পরিচয় শুনিবেন। সর্বত্রই তিনি যাতায়াত করেন এবং কিছু কিছু মধু পাইয়া থাকেন। আমারও নিমন্ত্রণ ছিল, আমিও গেলাম। দেখি, বরপক্ষের বড় বিপদ। বাতাস বাহকের বায়না লইয়াছিলেন; তখন হুঁ-হুম করিয়া অনেক মন্দানি করিয়াছিলেন, কিন্তু কাজের সময় কোথায় লুকাইলেন, কেহ খুঁজিয়া পায় না। দেখিলাম, বর বরযাত্রী,সকলে অবাক হইয়া স্থিরভাবে দাঁড়াইয়া আছেন। মল্লিকাদিগের কুল যায় দেখিয়া, আমিই বাহকের কার্য স্বীকার করিলাম। বর, বরযাত্রী সকলকে তুলিয়া লইয়া মল্লিকাপুরে গেলাম। সেখানে দেখিলাম, কন্যাকুল, সকল ভগিনী, আহ্লাদে ঘোমটা খুলিয়া মুখ ফুটাইয়া, পরিমল ছুটাইয়া, সুখের হাসি হাসিতেছে। প্রাচীনা ঠাকুরাণীদিদি টগর সাদা প্রাণে বাঁধা রসিকতা করিতে করিতে শুকাইয়া উঠিলেন। রঙ্গণের রাঙ্গামুখে হাসি ধরে না। যুই, কন্যের সই, কন্যের কাছে গিয়া শুইল; রজনীগন্ধাকে বর তাড়কা রাক্ষসী বলিয়া কত তামাসা করিল; বকুল একে বালিকা, তাতে যত গুণ, তত রূপ নহে; এককোণে গিয়া চুপ করিয়া বসিয়া রহিল; আর ঝুমকা ফুল বড় মানুষের গৃহিণীর মত মোটা নীল শাড়ি ছড়াইয়া জমকাইয়া বসিল। মেয়েটির নাম যখন সুভাষিণী রাখা হইয়াছিল তখন কে জানিত সে বোবা হইবে। তাহার দুটি বড় বোনকে সুকেশিনী ও সুহাসিনী নাম দেওয়া হইয়াছিল, তাই মিলের অনুড়ধে তাহার বাপ ছোটো মেয়েটির নাম সুভাষিণী রাখে। এখন সকলে তাহাকে সংক্ষেপে সুভা বলে। দস্তুরমত অনুসন্ধান ও অর্থব্যয়ে বড় দুটি মেয়ের বিবাহ হইয়া গেছে, এখন ছোটোটি পিতামাতার নীরব হৃদয়ভারের মতো বিরাজ করিতেছে। যে কথা কয় না সে যে অনুভব করে ইহা সকলের মনে হয় না, এইজন্য তাহার সাক্ষাতেই সকলে তাহার ভবিষ্যৎ সম্বন্ধে দুশ্চিন্তা প্রকাশ করিত। সে যে বিধাতার অভিশাপস্বরুপে তাহার পিতৃগৃহে আসিয়া জন্মগ্রহণ করিয়াছে এ কথা সে শিশুকাল হইতে বুঝিয়া লইয়াছিল। তাহার ফল এই হইয়াছিল, সাধারণের দৃষ্টিপথ হইতে সে আপনাকে গোপন করিয়া রাখিতে সর্বদাই চেষ্টা করিত। মনে করিত, আমাকে সবাই ভুলিলে বাচি। কিন্তু, বেদনা কি কেহ কখনো ভোলে? পিতামাতার মনে সে সর্বদাই জাগরুক ছিল। বিশেষত, তাহার মা তাহাকে নিজের একটা ত্রুটিস্বরূপ দেখিতেন; কেননা, মাতা পুত্র অপেক্ষা কন্যাকে নিজের অংশরূপে দেখেন- কন্যার কোনো অসম্পূর্ণতা দেখিলে সেটা যেন বিশেষরূপে নিজের লজ্জার কারণ বলিয়া মনে করেন। বরঞ্চ, কন্যার পিতা বাণীকণ্ঠ সুভাকে তাঁহার অন্য মেয়েদের অপেক্ষা যেন একটু বেশি ভালোবাসিতেন; কিন্তু মাতা তাহাকে নিজের গর্ভের কলঙ্ক জ্ঞান করিয়া তাহার প্রতি বড়ো বিরক্ত ছিলেন। সুভার কথা ছিল না, কিন্তু তাহার সুদীর্ঘপল্লববিশিষ্ট বড়ো বড়ো ও দুটি কালো চোখ ছিল-এবং তাহার ওষ্ঠাধর ভাবের আভাসমাত্র কচিকিশলয়ের মতো কাপিয়া উঠিত। কথায় আমরা যে ভাব প্রকাশ করি সেটা আমাদিগকে অনেকটা নিজের চেষ্টায় গড়িয়া লইতে হয়, কতকটা তর্জমা করার মতো; সকল সময়ে ঠিক হয় না, ক্ষমতার অভাবে অনেক সময়ে ভুলও হয়। কিন্তু কালো চোখকে কিছু তর্জমা করিতে হয় না- মন আপনি তাহার উপরে ছায়া ফেলে; ভাব আপনি তাহার উপরে কখনো প্রসারিত কখনো মুদিত হয়; কখনো উজ্জ্বলভাবে জ্বলিয়া উঠে, কখনো স্নানভাবে নিবিয়া আসে, কখনো অস্তমান চন্দ্রের মতো অনিমেষভাবে চাহিয়া থাকে, কখনো দ্রুত চঞ্চল বিদ্যুতের মতো দিগ্‌বিদিকে ঠিকরিয়া উঠে। মুখের ভাব বৈ আজন্মকাল যাহার অন্য ভাষা নাই তাহার চোখের ভাষা অসীম উদার এবং অতলস্পর্শ গভীর- অনেকটা স্বচ্ছ আকাশের মতো, উদয়াস্ত এবং ছায়ালোকের নিস্তব্ধ রঙ্গভূমি। এই বাক্যহীন মনুষ্যের মধ্যে বৃহৎ প্রকৃতির মতো একটা বিজন মহত্ত্ব আছে। এইজন্য সাধারণ বালকবালিকারা তাহাকে একপ্রকার ভয় করিত, তাহার সহিত খেলা করিত না। সে নির্জন দ্বিপ্রহরের মতো শব্দহীন এবং সঙ্গীহীন। গ্রামের নাম চণ্ডীপুর। নদীটি বাংলাদেশের একটি ছোটো নদী, গৃহস্থঘরের মেয়েটির মতো, বহুদূর পর্যন্ত তাহার প্রসার নহে; নিরলসা তন্বী নদীটি আপন কূল রক্ষা করিয়া কাজ করিয়া যায়; দুই ধারের গ্রামের সকলেরই সঙ্গে তাহার যেন একটা-না-একটা সম্পর্ক আছে। দুই ধারে লোকালয় এবং তরুচ্ছায়াঘন উচ্চ তট; নিম্নতল দিয়া গ্রামলক্ষ্মী স্রোতস্বিনী আত্মবিস্মৃত দ্রুত পদক্ষেপে প্রফুল্ল হৃদয়ে আপনার অসংখ্য কল্যাণকার্যে চলিয়াছে। বাণীকণ্ঠের ঘর নদীর একেবারে উপরেই। তাহার বাখারির বেড়া, আটচালা, গোয়ালঘর, টেকিশালা, খড়ের স্তুপ, তেঁতুলতলা, আম কাঁঠাল এবং কলার বাগান নৌকাবাহী-মাত্রেরই দৃষ্টি আকর্ষণ করে। এই গার্হস্থ্য সচ্ছলতার মধ্যে বোবা মেয়েটি কাহারও নজরে পড়ে কি না জানি না, কিন্তু কাজকর্মে যখনি অবসর পায় তখনি সে এই নদীতীরে আসিয়া বসে। প্রকৃতি যেন তাহার ভাষার অভাব পূরণ করিয়া দেয়। যেন তাহার হইয়া কথা কয়। সুভার যে গুটিকতক অন্তরঙ্গ বন্ধুর দল ছিল না তাহা নহে। গোয়ালের দুটি গাভী, তাহাদের নাম সর্বশী ও পাঙ্গুলি। সে নাম বালিকার মুখে তাহারা কখনো শুনে নাই, কিন্তু তাহার পদশব্দ তাহারা চিনিত তাহার কথাহীন একটা করুণ সুর ছিল, তাহার মর্ম তাহারা ভাষার অপেক্ষা সহজে বুঝিত। সুভা কখন তাহাদের আদর করিতেছে, কখন ভৎসনা করিতেছে, কখন মিনতি করিতেছে, তাহা তাহারা মানুষের অপেক্ষা ভালো বুঝিতে পারিত। সুভা গোয়ালে ঢুকিয়া দুই বাহুর দ্বারা সর্বশীর গ্রীবা বেষ্টন করিয়া তাহার কানের কাছে আপনার গণ্ডদেশ ঘর্ষণ করিত এবং পাঙ্গুলি স্নিগ্ধদৃষ্টিতে তাহার প্রতি নিরীক্ষণ করিয়া তাহার গা চাটিত। বালিকা দিনের মধ্যে নিয়মিত তিনবার করিয়া গোয়ালঘরে যাইত, তাহা ছাড়া অনিয়মিত আগমনও ছিল; গৃহে যে দিন কোনো কঠিন কথা শুনিত সে দিন সে অসময়ে তাহার এই মূক বন্ধু দুটির কাছে আসিত- তাহার সহিষ্ণুতাপরিপূর্ণ বিষাদশান্ত দৃষ্টিপাত হইতে তাহারা কী-একটা অন্ধ অনুমানশক্তির দ্বারা বালিকার মর্মবেদনা যেন বুঝিতে পারিত, এবং সুভার গা ঘেঁষিয়া আসিয়া অল্পে অল্পে তাহার বাহুতে শিং ঘষিয়া ঘষিয়া তাহাকে নির্বাক ব্যাকুলতার সহিত সান্ত্বনা দিতে চেষ্টা করি। ইহারা ছাড়া ছাগল এবং বিড়ালশাবকও ছিল; কিন্তু তাহাদের সহিত সুভার এরূপ সমকক্ষভাবে মৈত্রী ছিল না, তথাপি তাহারা যথেষ্ট আনুগত্য প্রকাশ করিত। বিড়ালশিশুটি দিনে এবং রাত্রে যখন তখন সুভার গরম কোলটি নিঃসংকোচে অধিকার করিয়া সুখনিদ্রার আয়োজন করিত এবং সুভা তাহার গ্রীবা ও পৃষ্ঠে কোমল আঙ্গুলি বুলাইয়া দিলে যে তাহার নিদ্রাকর্ষণের বিশেষ সহায়তা হয়, ইঙ্গিতে এরূপ অভিপ্রায়ও প্রকাশ করিত। উন্নত শ্রেণির জীবের মধ্যে সুভার আরো একটি সঙ্গী জুটিয়াছিল। কিন্তু তাহার সহিত বালিকার ঠিক কিরূপ সম্পর্ক ছিল তাহা নির্ণয় করা কঠিন, কারণ, সে ভাষাবিশিষ্ট জীব; সুতরাং উভয়ের মধ্যে সমভাষা ছিল না। গোঁসাইদের ছোটো ছেলেটি-তাহার নাম প্রতাপ । লোকটি নিতান্ত অকর্মণ্য। সে যে কাজকর্ম করিয়া সংসারের উন্নতি করিতে যত্ন করিবে বহু চেষ্টার পর বাপ-মা সে আশা ত্যাগ করিয়াছেন। অকর্মণ্য লোকের একটা সুবিধা এই যে, আত্মীয় লোকেরা তাহাদের উপরে বিরক্ত হয় বটে, কিন্তু প্রায় তাহারা নিঃসম্পর্ক লোকদের প্রিয়পাত্র হয়-কারণ,কোনো কার্যে আবন্ধ না থাকাতে তাহারা সরকারি সম্পত্তি হইয়া দাঁড়ায়। শহরের যেমন এক-আধটা গৃহসম্পর্কহীন সরকারি বাগান থাকা আবশ্যক তেমনি গ্রামে দুই-চারিটা অকর্মণ্য সরকারি লোক থাকার বিশেষ প্রয়োজন। কাজে-কর্মে আমোদে অবসরে যেখানে একটা লোক কম পড়ে সেখানেই তাহাদিগকে হাতের কাছে পাওয়া যায়। প্রতাপের প্রধান শখ- ছিপ ফেলিয়া মাছ ধরা। ইহাতে অনেক সময় সহজে কাটানো যায়। অপরাহ্ণে নদীতীরে ইহাকে প্রায় এই কাজে নিযুক্ত দেখা যাইত। এবং এই উপলক্ষে সুভার সহিত তাহার প্রায় সাক্ষাৎ হইত। যেকোনো কাজেই নিযুক্ত থাক, একটা সঙ্গী পাইলে প্রতাপ থাকে ভালো । মাছ ও ধরার সময় বাক্যহীন সঙ্গীই সর্বাপেক্ষা শ্রেষ্ঠ-এইজন্য প্রতাপ সুভার মর্যাদাবুঝিত। এইজন্য সকলেই সুভাকে সুভা বলিত, প্রতাপ আর-একটু অতিরিক্ত আদর সংযোগ করিয়া সুভাকে ‘সু’ বলিয়া ডাকিত। সুভা তেঁতুলতলায় বসিয়া থাকিত এবং প্রতাপ অনতিদূরে ছিপ ফেলিয়া জলের দিকে চাহিয়া থাকিত। প্রতাপের জন্য একটি করিয়া পান বরাদ্দ ছিল, সুভা তাহা নিজে সাজিয়া আনিত। এবং বোধ করি অনেকক্ষণ বসিয়া বসিয়া চাহিয়া ইচ্ছা করিত, প্রতাপের কোনো একটা বিশেষ সাহায্য করিতে, একটা-কোনো কাজে লাগিতে,কোনো মতে জানাইয়া দিতে যে এই পৃথিবীতে সেও একজন কম প্রয়োজনীয় লোক নহে। কিন্তু কিছুই করিবার ছিল না। তখন সে মনে মনে বিধাতার কাছে অলৌকিক ক্ষমতা প্রার্থনা করিত- মন্ত্রবলে সহসা এমন একটা আশ্চর্য কাণ্ড ঘটাইতে ইচ্ছা করিত যাহা দেখিয়া প্রতাপ আশ্চর্য হইয়া যাইত, বলিত, তাই তো, আমাদের সুভির যে এত ক্ষমতা তাহা তো জানিতাম না। মনে করো, সুভা যদি জলকুমারী হইত, আস্তে আস্তে জল হইতে উঠিয়া একটা সাপের মাথার মণি ঘাটে রাখিয়া যাইত; প্রতাপ তাহার তুচ্ছ মাছ ধরা রাখিয়া সেই মানিক লইয়া জলে ডুব মারিত; এবং পাতালে গিয়া দেখিত, রূপার অট্টালিকায় সোনার পালঙ্কে-কে বসিয়া?- আমাদের বাণীকন্ঠের ঘরের সেই বোবা মেয়ে সু- আমাদের সু সেই মণিদীপ্ত গভীর নিস্তব্ধ পাতালপুরীর একমাত্র রাজকন্যা। তাহা কি হইতে পারিত না। তাহা কি এতই অসম্ভব। আসলে কিছুই অসম্ভব নয়, কিন্তু তবুও সু প্রজাশূন্য পাতালের রাজবংশে না জন্মিয়া বাণীকণ্ঠের ঘরে আসিয়া জন্মিয়াছে এবং গোসাইদের ছেলে প্রতাপকে কিছুতেই আশ্চর্য করিতে পারিতেছে না। সুভার বয়স ক্রমেই বাড়িয়া উঠিতেছে। ক্রমে সে যেন আপনাকে আপনি অনুভব করিতে পারিতেছে। যেন কোনো একটা পূর্ণিমাতিথিতে কোনো-একটা সমুদ্র হইতে একটা জোয়ারের স্রোত আসিয়া তাহার অন্তরাত্মাকে এক নূতন অনির্বচনীয় চেতনাশক্তিতে পরিপূর্ণ করিয়া তুলিতেছে। সে আপনাকে আপনি দেখিতেছে,ভাবিতেছে, প্রশ্ন করিতেছে, এবং বুঝিতে পারিতেছে না । গভীর পূর্ণিমারাত্রে সে এক-একদিন ধীরে শয়নগৃহের দ্বার খুলিয়া ভয়ে ভয়ে মুখ বাড়াইয়া বাহিরের দিকে চাহিয়া দেখে পূর্ণিমাপ্রকৃতিও সুভার মতো একাকিনী সুপ্ত জগতের উপর জাগিয়া বসিয়া যৌবনের রহস্যে পুলকে বিষাদে অসীম নির্জনতার একেবারে শেষ সীমা পর্যন্ত, এমন-কি, তাহা অতিক্রম করিয়াও ধম্‌থম্ করিতেছে, একটি কথা কহিতে পারিতেছে না। এই নিস্তব্ধ ব্যাকুল প্রকৃতির প্রান্তে একটি নিস্তব্ধ ব্যাকুল বালিকা দাঁড়াইয়া। এদিকে কন্যাভারগ্রস্ত পিতামাতা চিন্তিত হইয়া উঠিয়াছেন। লোকেও নিন্দা আরম্ভ করিয়াছে। এমন-কি, এক- ঘরে করিবে এমন জনরবও শুনা যায়। বাণীকণ্ঠের সচ্ছল অবস্থা, দুই বেলাই মাছভাত খায়, এজন্য তাহার শত্রু ছিল। স্ত্রীপুরুষে বিস্তর পরামর্শ হইল। কিছুদিনের মতো বাণী বিদেশে গেল । বিদেশযাত্রার উদ্যোগ হইতে লাগিল। কুয়াশা-ঢাকা প্রভাতের মতো সুভার সমস্ত হৃদয় অবাষ্পে একেবারে ভরিয়া গেল। একটা অনির্দিষ্ট আশঙ্কা-বশে সে কিছুদিন হইতে ক্রমাগত নির্বাক্ জন্তুর মতো তাহার বাপ-মায়ের সঙ্গে সঙ্গে ফিরিত- ডাগর চক্ষু মেলিয়া তাঁহাদের মুখের দিকে চাহিয়া কী-একটা বুঝিতে চেষ্টা করিত, কিন্তু তাঁহারা কিছু বুঝাইয়া বলিতেন না । ইতিমধ্যে একদিন অপরাহে ছিপ ফেলিয়া প্রতাপ হাসিয়া কহিল, “কী রে সু, তোর নাকি বর পাওয়া গেছে, তুই বিয়ে করতে যাচ্ছিস? দেখিস আমাদের ভুলিস নে।” বলিয়া আবার মাছের দিকে মনোযোগ করিল । সেদিন শুক্লাদ্বাদশীর রাত্রি। সুভা শয়নগৃহ হইতে বাহির হইয়া তাহার সেই চিরপরিচিত নদীতটে শম্পশয্যায় লুটাইয়া পড়িল । নিস্তব্ধ হলো আলোড়নহীন অবস্থা। উপকূল হলো কূলের সদৃশ। সুভা গল্পটি রবীন্দ্রনাথ ঠাকুরের বিখ্যাত গল্পগুচ্ছ’ থেকে সংকলিত হয়েছে। বাম্প্রতিবন্ধী কিশোরী সুভার প্রতি লেখকের হৃদয় নিংড়ানো ভালোবাসা ও মমত্ববোধ গল্পটি অমর হয়ে আছে। সুভা কথা বলতে পারে না। মা মনে করেন, এ-তার নিয়তির দোষ, কিন্তু বাবা তাকে ভালাবাসেন। আর কেউ তার সঙ্গে মেশে না-খেলে না। কিন্তু তার বিশাল একটি আশ্রয়ের জগৎ আছে। যারা কথা বলতে পারে না সেই পোষা প্রাণীদের কাছে সে মুখর। তাদের সে খুবই কাছের জন। আর বিপুল নির্বাক প্রকৃতির কাছে সে পায় মুক্তির আনন্দ। রবীন্দ্রনাথ ঠাকুর মূলত প্রতিবন্ধী মানুষের আশ্রয়ের জন্য একটি জগৎ তৈরি করেছেন এবং সেইসঙ্গে তাদের প্রতি আমাদের মমত্ববোধের উনোষ ঘটাতে চেয়েছেন । বড়বাজারে এক তাঁতির একখানা দোকান ছিল । একদিন দোকানে বেচাকেনা করার সময় একটা জরুরি কাজে করিম এক ছেলেকে দোকানে বসিয়ে রেখে তিনি কিছুক্ষণের জন্য বাইরে গেলেন । করিম এক ঘণ্টা দোকানে বসে থাকল কিন্তু তবুও দোকানদার ফিরে এল না । এদিকে ক্রেতারা জিনিসপত্রের জন্য তাগাদা দিতে লাগল । করিম বখশের জিনিসপত্রের দাম জানা ছিল সে কয়েকখানা কাপড় বিক্রি করল । দুঃখের বিষয় সারা দিন চলে গেল তবুও দোকানদার ফিরে এলো না । করিম অগত্যা সেদিন আর বাড়ি ফিরতে পারল না । দোকানদারের অপেক্ষায় সেখানেই রাত্রি যাপন করল । পরের দিন যথাসময়ে দোকান খুলে করিম মালিকের অপেক্ষা করতে লাগল কিন্তু মালিকের সন্ধান নেই । করিম অগত্যা নিজেই দোকানে বেচাকেনা করতে লাগল । এভাবে দুদিন তিনদিন শেষে এক মাস কেটে গেল । আঁতি ফিরল না । করিম দোকানের ভার ফেলে যাওয়া অধর্ম মনে করে বিশ্বস্ত ভৃত্যের মতো কাজ চালাতে লাগল। তাঁতি যাদের কাছে ঋণী ছিল করিম তাদের সব টাকা পরিশোধ করল । তাঁতির হয়েই সে নতুন কাপড়ের চালান এনে দোকানের আয় ঠিক রাখল । এক বছর অতিবাহিত হয়ে গেল । করিমের আন্তরিক চেষ্টায় দোকানের ক্রমেই উন্নতি হচ্ছিল । শেষে এক দোকানের পরিবর্তে তিনটি দোকান স্থাপিত হলো । করিম সব দোকান তাতির নামে চালাতে লাগলো লোকেরা ভাবল করিম তাতির দোকান কিনে নিয়েছে । করিমের সম্মান প্রতিপত্তি ইত্যবসরে খুব বেড়ে গেল । 
সে সওদাগর হয়ে বিরাট কারবার চালাতে লাগল । প্রায় সাত বছর অতিবাহিত হয়ে গিয়েছে । একদিন করিম দোকানের গদিতে বসে আছে । একজন বুড়া লাঠি ভর করে তারই দোকানের সামনে করিম বলে একটা বালকের খোজ করছে । বুড়ার পরনে একখানা ময়লা কাপড় রোগা চেহারা শরীর একেবারে ভেঙে গিয়েছে । তাকে পথের ভিক্ষুক বলে মনে হচ্ছিল । করিম দৌড়ে এসে বুড়াকে বুকের সঙ্গে আঁকড়ে ধরে বলল আমি হচ্ছি সেই করিম এই সাত বছর আমি আপনার দোকান পাহারা দিয়েছি । দয়া করে এখন আপনি আপনার দোকানের ভার নিন আমি বিদায় হই । করিমের মহপ্রাণের পরিচয় পেয়ে বৃদ্ধের দুচোখ দিয়ে পানি পড়তে লাগল । বললেন আমার আর কিছু দরকার নেই এ সবই তোমার । আমার এ সংসারে যারা আপন ছিল সবাই আমাকে ছেড়ে গেছে । এখন তুমিই আমার আপন । সেই সাত বছর আগের কথা এখান থেকে বেরিয়ে পথে সংবাদ পেলাম আমার পত্নীর সাংঘাতিক পীড়া । কালবিলম্ব না করে আমাকে বাড়ি যেতে হয়েছিল । গিয়ে দেখলাম পত্নীর মৃত্যু হয়েছে । তার মৃত্যুর কয়েকদিন পরে ছেলে দুটো মারা গেল । তারপর নানা দুর্বিপাকে পড়ে আমি কিছুতেই বাড়ি ত্যাগ করতে পারলাম না । তারপর এই দীর্ঘ সময় অতিবাহিত হয়ে গিয়েছে । এখন আমার কেউ নেই । আত্মীয় স্বজন অর্থ দেহের বল সব হারিয়ে এখন আমি পথের ফকির হয়েছি । অতি দুঃখে অনেক আশা নিরাশায় মনে হলো দোকানে গিয়ে একবার করিমের সন্ধান করি তাকে যদি পাই তার কাছ থেকে দু এক টাকা ভিক্ষে নেব । দোকান কি আর এতদিন আছে ? করিম আমি তোমাকে এমন রাজার হালে দেখব এ কখনো মনে করিনি । আর তুমি যে এমন করে আমার কাছে পরিচয় দিলে এ ভেবে আমার মনে যে কী আনন্দ হচ্ছে তা আর কী বলব । বলো বাবা তুমি মানুষ না ফেরেশতা । করিম সবিনয়ে বলল আপনি আমার পিতার মতো আমাকে বিশ্বাস করেছিলেন সে বিশ্বাসকে আমি রক্ষা করতে পেরেছি এই আমার পক্ষে ঢের । এর বেশি আমি কিছু আশা করিনি । তাঁতি করিমের হাত থেকে দোকানের ভার গ্রহণ করলেন না । জীবনে তার আর বন্ধন রইল না । একটা মাসিক বন্দোত করে তিনি অতঃপর তীর্থে চলে গেলেন ।  লুৎফর রহমান মাগুরা জেলায় জন্মগ্রহণ করেন । লেখাপড়া শেষ করে প্রথম জীবনে কিছুদিন শিক্ষকতা করেন । পরে ডাক্তারি পেশা গ্রহণ করেন । তিনি অনেক উপদেশমূলক প্রবন্ধগ্রন্থ রচনা করেন । এই সৃষ্টিশীল প্রাবন্ধিক মৃত্যুবরণ করেন । এক তাতির একটি কাপড়ের দোকান ছিল । একদিন জরুরি কাজে তিনি দোকানের বাইরে গেলেন দোকানের দায়িত্ব দিয়ে গেলেন করিম নামের এক ছেলেকে । নানা দুর্বিপাকে পড়ে দোকানি দীর্ঘদিন ফিরে আসতে পারলেন না । করিম সততার সাথে কাজ করে দোকানের অনেক উন্নতি করল । ক্রমে এক দোকানের পরিবর্তে তিনটি দোকান স্থাপিত হলো । প্রায় সাত বছর পরে হঠাৎ দোকানি ফিরে এলেন । করিম সাদরে তাকে বরণ করে দোকানের দায়িত্ব তার হাতে তুলে দিতে আগ্রহী হলো । করিমের মহৎ প্রাণের পরিচয় পেয়ে বৃদ্ধ দোকানি অভিভূত হলেন । নিজের জন্য একটা মাসিক বন্দোবস্ত করে করিমের হাতেই দোকান বুঝিয়ে দিয়ে তিনি তীর্থে চলে গেলেন । বালক তার সততার পুরস্কার পেল । আমার বাবা মুক্তিযোদ্ধা । নয় নম্বর সেক্টরে ক্যাপ্টেন শাজাহানের নেতৃত্বে যে বিশাল মুক্তিবাহিনীর দল গড়ে উঠে বাবা ছিলেন তাদের একজন । ক্যাপ্টেন শাজাহান ছিলেন দুর্ধর্ষ মুক্তিযোদ্ধা । বরিশালের বিভিন্ন জায়গায় ছিল তার বাহিনীর তৎপরতা । পাকিস্তানি হানাদার বাহিনীর উপরে যখন তখন আক্রমণ চালিয়ে ক্যাপ্টেন শাজাহান ও তার গ্রুপ তাদের নাজেহাল করে তুলতেন। বাবা ছিলেন খুব নামকরা মুক্তিযোদ্ধা । তেমনি সাহসী । বাবা বয়সে বড় হলেও ক্যাপ্টেন শাজাহান বাবাকে অত্যন্ত স্নেহ করতেন । একবার হলো কী খালের ওপারে ক্যাম্প বসাল পাকিস্তানি মিলিটারি । তাদের সঙ্গে অনেক রাজাকার । রাজাকাররা তখন অবস্থা খারাপ বুঝে মিলিটারিদের সাথে সাথে ঘুরত । ভাবত বুঝি অস্ত্রের সাথে সাথে থাকলে তারা নিরাপদে থাকবে । যা হোক ক্যাপ্টেন শাজাহান স্থির করলেন রাতের বেলা খাল পেরিয়ে তাদের আক্রমণ করবেন । সেই হিসেবে আমার সাহসী বাবাকে আগের দিন রেকি করতে পাঠানো হল । বাবার পরিবেশজ্ঞান ছিল খুব তীক্ষ । সন্ধ্যেবেলা গোপনে খাল পার হয়ে বাবা ওপারে গিয়ে দেখলেন বিস্তীর্ণ মাঠ । বাবা জঙ্গলের ধার ঘেঁষে মাঠ পার হতে লাগলেন । আর সেই সময় ঘটল বিস্ফোরণ । মাঠের দুধারে ছিল মাইন পাতা যা বাবা ঘুণাক্ষরেও টের পাননি । মাইনের উপরে সরাসরি পা ফেলতেই বিস্ফোরণে বাবার দুটি পাই হাঁটুর নিচ থেকে উড়ে গেল । বাবা জ্ঞান হারালেন । বাবার পেছনে ছিলেন আর একজন মুক্তিযোদ্ধা । তিনি বাবাকে টেনে হেঁচড়ে নিয়ে গেলেন গহিন জঙ্গলের ভিতরে । সেখান থেকে পরে তাদের উদ্ধার করা হলো । বাবার মুক্তিযোদ্ধা জীবনের সেখানেই হলো ইতি । এই ঘটনার পর বাবাকে সীমান্তের ক্যাম্পে পাঠিয়ে দেওয়া হলো । দীর্ঘদিন চিকিৎসা হলো বাবার । দুটো নকল পা তৈরি করে দেয়া হলো বাবাকে । কাঠের নকল পা । হাতে লাঠি নিয়ে কাঠের পা লাগিয়ে বাবা আমার নতুন করে হাঁটতে শিখলেন । আস্তে আস্তে । বাবা যখন মুক্তিযুদ্ধে আমি তখন খুব ছোট্ট । এক বছর হয়েছে কি না সন্দেহ । তাই মুক্তিযুদ্ধ থেকে ফিরে এসে বাবা আমাকে কোলে তুলতেই আমি ভ্যাক করে কেদে সারা । আর বাবাও আমাকে কোলে তুলে অপ্রতুত । তারপর আস্তে আস্তে বাবার সাথে ভাব হলো । এখন আমার সবচেয়ে বড় বন্ধু বাবা । আর বাবার বন্ধু আমি । বাবাকে আমি খুব ভালোবাসি । তবু মনে হয় কোথায় যেন ফাক থেকে যায় । আমাদের বাড়িতে শুধু আমি আর বাবা থাকি । সরকার কিছু অনুদান দেন । আর বাবা বাড়ি বসে বিভিন্ন প্রতিষ্ঠানের জন্যে কি সব রিপোর্ট তৈরি করেন । এই দিয়ে আমাদের সংসার চলে । দাদা বাবার জন্যে ছোট একটা বাড়ি রেখে গেছেন । আমাদের তাই বাড়িভাড়া লাগে না । আমার বয়স ষোল । বাবার বয়স তেতাল্লিশ । আমি এইবার মাধ্যমিক পরীক্ষা দিয়েছি । পরীক্ষা মোটামুটি হয়েছে । খুব একটা লেখাপড়া করতে আমার মন চায় না । বাবা মন খারাপ করবেন ভয়ে আমি পড়ি । আমাদের বাড়িটা কী নির্জন । খাচায় একটা ময়না পাখি পুষেছি । বেশির ভাগ সময় আমি তার সঙ্গেই কথা বলি । তাকে ছোলা খেতে দিই । সে আমাকে নয়ন ও নয়ন বলে ডাকে । আমার ডাকনাম নয়ন । বাবা সারাটা সকাল বইপত্তর নিয়ে ঘাঁটাঘাঁটি করেন । বাসায় একটা কাজের বুয়া আছে । সে রান্নাবান্না করে । আমি আর বাবা খাই । দুপুরে বাবা ঘুমাতে চলে গেলে সারা বাড়িতে আমি একা । আমার ভালো লাগে । বিকেলে আমার বন্ধু নিয়ামত আসে । আমরা বাড়ির সামনের মাঠে কোর্ট কেটে ব্যাডমিন্টন খেলি । সন্ধ্যের আগে আগে চলে যায় । তারপর আমি বাড়ির মধ্যে ঢুকে দেখি বাবা আমার জন্যে চা নাস্তা সাজিয়ে বসে আছেন । নাস্তা শেষ হলে আমি আর বাবা গল্প করি ।কত গল্প কত রকমের গল্প । যদিও সেগুলো সত্যি ঘটনা তবু গল্পের সেরা । একাত্তরে আমাদের দেশে যে অবিশ্বাস্য মুক্তিযুদ্ধ ঘটে গেছে তার বিভিন্ন ঘটনা নিয়ে গল্প করেন বাবা । বাবা বলেন এই দেশের শহরে গ্রামে  মাঠে ঘাটে খালে বিলে নদীতে হাওড়ে  পাহাড়ে জলাভূমিতে ঘটে গেছে মুক্তিযোদ্ধাদের হাজার রকমের অপারেশন যা ইতিহাস হয়ে আছে । আমার ইচ্ছে আমি আর একটু বড় হয়ে এই ইতিহাস পড়ব । বাবা এক ঘরে আমি অন্য ঘরে । আগে বাবা আর আমি এক ঘরে ঘুমাতাম । মাধ্যমিক পরীক্ষার আগে আগে আমার ঘর আলাদা করে দিয়েছেন বাবা যাতে আমি অনেক রাত জেগে লেখাপড়া করতে পারি । সেই থেকে আমি পাশের ঘরে শুই । বড়দের মতো আলাদা ঘরে শুতে আমার ভাল লাগে । আবার বাবার ঘরে শুয়ে শুয়ে গল্প করতেও ভালো লাগে। কোন কোন দিন বাবাকে চিনতে পারিনি । চেনা বাবা হঠাৎ করে অচেনা হয়ে যান । এরকম হলে সেদিন আর আমার সাথে বেশি কথাটথা বলেন না বাবা । বই পড়েন না । রিপোর্ট লিখেন না । পাখির খাচার সামনে দাড়ান না । পাখিটাকে কথা বলা শেখান না । শুধু চুপচাপ জানালা দিয়ে একমনে তাকিয়ে থাকেন । সেদিন বাবার মন খারাপ হয় । আমি সেদিন সারাদিন বাবার আশপাশ দিয়ে ঘুরঘুর করি । বাবার জন্যে আমার মন কেমন যে করে । বাবাকে খুশি করার জন্যে কত রকমের ফন্দি আঁটি । কিন্তু কোনোটাই করা হয়ে উঠে না । সেইদিনটাও ছিল যেন বাবার মন খারাপের দিন । সেদিন আবার আকাশে চাঁদ উঠছে খুব বড় হয়ে । পূর্ণিমা টুর্ণিমা ও হবে । বাবা সারাদিন চুপ করে বসে ছিলেন । রাতে আমি সাহস করে বাবার কাছে গিয়ে বললাম বাবা ছাদে যাবে । বাবা আমার মুখের দিকে চুপ করে কিছুক্ষণ তাকিয়ে থেকে বললেন কেন ? আমি ঢোক গিলে বসলাম । এই এমনি আজ অনেক বড় চাঁদ উঠেছে তো । অনেক আলো আকাশে । কী ভেবে বাবা বললেন চল । এরপর বাবা অনেকক্ষণ ধরে বসে বসে তার নকল পা দুটো লাগালেন । কাঠের পা । হাতে লাঠি নিলেন । তারপর একটু একটু করে হেঁটে দোতলায় সিঁড়ি বেয়ে ছাদে উঠলেন । অনেকক্ষণ লাগল বাবার উঠতে । বাবার পেছন পেছন আমিও ছাদে উঠলাম । ছাদের উপর লম্বা লম্বা সিমেন্টের ঢালাই । একটা ঢালাইয়ের আবর্জনা পরিষ্কার করে আমি আর বাবা বসলাম । আমাদের মাথার উপরে চাঁদ তখন হাসছে । চাঁদের হাসি দেখে আমারও খুব হাসি পেল । আমি হেসে বাবাকে বললাম সুন্দর আলো তাই না বাবা ? বাবা বললেন সুন্দর । এরপর বাবা চারদিকে তাকিয়ে দেখতে লাগলেন । আমাদের বাড়ির পাশে মদের বাড়ি । তার পাশে সত্যদের বাড়ি । তার পাশে মেরিনাদের বাড়ি । বাড়িগুলোর পরে লম্বা রাস্তা যতদূর চোখ যায় চলে গেছে । রাস্তার পাশেই খোলা মাঠ । রাতের বেলা একটু কুয়াশা জমে যেন সেটাকে তেপান্তরের মাঠ বলে মনে হচ্ছে । আমাদের বাড়ির সীমানার ভিতরে আম আর কাঠালের গাছ । গেটের পাশে সাদা ফুলে ভরা কামিনী গাছের ঝাড় । একটা কাঠবাদামের চার ছাতার মতো ডানা মেলে আছে উঠোনে । বাতাসে ফুলের মৃদু সুঘ্রাণ । বাবা চারদিক ঘুরে ঘুরে দেখে বললেন আমাদের দেশটা সুন্দর । আমি চুপ করে থাকলাম । তখন বাবা হঠাৎ করে আমার দিকে মুখ ঘুরিয়ে বললেন তোর খুব মন খারাপ করে তাই না ? আমি বাবার কথা শুনে হকচকিয়ে গিয়ে বললাম কেন ? বাবা বললেন আমাকে নিয়ে মানুষজনের সামনে তোর খুব লজ্জা হয় না রে ? আমি বললাম কেন ? বাবা বললেন আমি যে তোকে কোথাও বেড়াতে নিতে পারি নে হৈ চৈ করতে পারি নে তোকে আনন্দ দিতে পারি নে আমার যে পা নেই । বাবার কথা শুনে আমি থ হয়ে গেলাম । অনেকক্ষণ চুপ করে থেকে বললাম একথা কেন বলছ বাবা ? বাবা আমার দিকে ফিরে কেমন করে যেন হেসে বললেন তোর সব বন্ধুর বাবার পা আছে । তোর নিশ্চয় মানুষের কাছে বলতে খারাপ লাগে যে বাবা পঙ্গু । তার দুটি পা ই নেই । তুই যখন আরও বড় হবি তুইও আমাকে ছেড়ে চলে যাবি । কিন্তু বিশ্বাস কর আমি কোনোদিনও কারো ঘাড়ে বোঝা  হব না । বাবার কথা শুনে স্তমিত হয়ে গেলাম আমি । আমার বয়স এখন ষোলো । যখন আমি খুব ছোট্ট আমার বাবা মুক্তিযুদ্ধে যান খুব বীরত্বের সঙ্গে যুদ্ধ করেন নয়টা মাস । দেশ স্বাধীন হবার মাত্র ক সপ্তাহ আগে মাইন বিস্ফোরণে বাবা পা হারান । নিজেকে মুক্তিযোদ্ধা হিসেবে গণ্য করে অত্যন্ত গর্ববোধ করেন আমার বাবা । সেই বাবার মুখে এই কথা শুনে আমি হতভম্ব হয়ে গেলাম । আতে আস্তে বোধশক্তি ফিরে এলো আমার । আমি বাবার পাশ ঘেঁষে বসলাম । বাবার মুখের দিকে তাকালাম । তাকিয়ে থেকে বললাম আমাদের মতো ছেলেদের পাগুল ঠিক রাখতে গিয়ে তুমি মুক্তিযুদ্ধে নিজের পা হারিয়েছিলে বাবা । তুমি নিজের পা অক্ষত রাখতে চাইলে আজ এই দেশে আমাদের মতো ছেলেরা তাদের দুটো পাই হারাত। আমি তোমাকে ছেড়ে এ কোনোদিন যাব না বাবা । কক্ষনো না । আমার কথা শুনে মনে হলো বাবার কাঠের পা দুটো কেমন যেন থর থর করে কেঁপে উঠল । অবশ্য এটা আমার চোখের ভুলও হতে পারে । কাঠের পা কি কখনো আবেগে কেঁপে উঠতে পারে ? সৈয়দ হক যশোর জেলায় জন্মগ্রহণ করেন । ঢাকা মেডিকেল কলেজ থেকে এমবিবিএস পাশ করেন । তিনি পেশায় চিকিৎসক । তিনি বাংলাদেশের একজন বিশিষ্ট শিশু সাহিত্যিক। বাংলাদেশের স্বাধীনতা সংগ্রামে এ দেশের মানুষ মরণপণ লড়াই করে বিজয়ী হয় । এই যুদ্ধে দেশের লক্ষ লক্ষ মানুষ জীবন দান করেন । অসংখ্য মুক্তিযোদ্ধা যুদ্ধাহত হয়ে স্বাধীন দেশে জীবনযাপন করেন । এই গল্পের নায়ক একজন বীর মুক্তিযোদ্ধা । যুদ্ধের শেষদিকে একটি অপারেশন আগে রেকি করতে গেলে মাইন বিস্ফোরণে তার দুই পা হাঁটুর নিচ থেকে উড়ে যায় । চিকিৎসা করানোর পরে তিনি ধীরে ধীরে সুস্থ হয়ে উঠেন । তাকে দুটো নকল পা লাগিয়ে দেয়া হয় । একদিন যুদ্ধ শেষ হয় । স্বাধীন দেশে ফিরে আসেন তিনি । একমাত্র ছেলেকে নিয়ে শুরু করেন নতুন জীবন । ছেলের যখন ষোল বছর বয়স তখন একদিন তার মনে হয় বড় হয়ে ছেলেটি ওর পঙ্গু বাবাকে ছেড়ে চলে যাবে নাতো ? মুক্তিযোদ্ধার ভীষণ মন খারাপ হয় । 
একদিন ছেলেকে এই কথা জিজ্ঞেস করতেই ছেলেটি হতভম্ভ হয়ে যায় । ও বাবার পাশে বসে বলে বাবা তুমিতো আমাদের মতো ছেলেদের পা ঠিক রাখতে মুক্তিযুদ্ধে নিজের পা হারিয়েছিলে । তুমি তোমার পা অক্ষত রাখতে চাইলে আমাদের মতো ছেলেরা তাদের পা হারাত বাবা । আমি তোমাকে ছেড়ে কোনদিন কোথাও যাব না । ছেলের কথা শুনে মুক্তিযোদ্ধা বাবা গভীর আবেগে কেঁপে উঠেন । উঠোনের কোণার দিকে বিশাল যে গাছটা সেটা একটা নিমগাছ । নিমপাতা স্বাস্থ্যের জন্য ভালো । চারপাশের গাছের এত সবুজ রঙের পাতা । ঘাসের বনে ছোট ছোট রঙিন ফুল আবার মনটাকে অন্যরকম করে দেয় । কিছুক্ষণ আগে শোনা যাচ্ছিলো ঘুঘুর ডাক । একটু আগে একটা রঙিন পাখিও চোখে পড়েছে । পাখির পালকে অনেক রং । নাম না জানা পাখিটার একটা নাম ঠিক করে ফেলে অমি । পাখির নাম রঙিলা । ঠিক সে সময় চোখে পড়ল নীল রঙের হাফপ্যান্ট আর নীল রঙের হাফশার্ট পরা একটা লোক। একটা কাঠের বাক্স ঠেলে সামনে নিয়ে আসছে । লোকটা হেঁড়ে গলায় ডাক দিচ্ছে আইসক্রিম । এই জঙ্গলের মধ্যে লোকটা আইসক্রিম কার কাছে বিক্রি করবে ? প্রথমেই প্রশ্নটা অমির মাথায় এলেও পরে মনে হলো লোকটা কোথায় কার কাছে আইসক্রিম বিক্রি করবে তার জানার দরকার কী ? বরং লোকটাকে ডেকে একটা আইসক্রিম কেনা যায় । জানালা দিয়ে অমি ডাক দেয় আইসক্রিমঅলাকে । দরজা খুলে বাইরে দাঁড়াতেই আইসক্রিমঅলা বলে কী আইসক্রিম খাবেন ? বাপরে এই জঙ্গলে আইসক্রিম পাওয়া যাচ্ছে এটাতো বেশি । তারপর আবার কী আইসক্রিম পাওয়া যাবে । তার পছন্দেরও সুযোগ রয়েছে । ভীষণ অবাক হয় অমি । কী ধরনের আইসক্রিম রয়েছে ? আপনি কি নতুন এসেছেন ? কালাম সাহেব কোথায় ? আপনি কালাম সাহেবকে চিনেন ? তিনি আপনার কে হন ? আপনি বেড়াতে এসেছেন ? ঠিক বেড়াতে নয় । তবে ময়মনসিংহ যাচ্ছিলাম । গাড়ি নষ্ট হয়ে যাওয়ায় কালাম সাহেবের এখানে এসেছেন । আজই কি চলে যাবেন ? আজ নয় কাল ফিরব । অমি বলল জায়গাটা খুব সুন্দর । আগে আরও সুন্দর ছিল । সেটা কী রকম ? এই বাড়িটা জমিদার রায় বল্লভ রায়ের । রায় বল্লভ রায় । খুব কম জমিদারই আছে যাদের নামের আগে পরে দুবার রায় লেখা হয় । সেই জমিদার এখন কোথায় ? এই বাড়ির ভিতরেই আছে । মানে ? বসার ঘরে । জমিদার সাহেবের একটা বিশাল ছবি টাঙানো আছে । আমার পুরো বাড়ি দেখা হয় নি । সময় পেলে দেখে নিবেন । আমার আইসক্রিম দিলেন না ? মুখে যদিও লোকটা বলল তাইতো । কিন্তু তারপরই আবার অমিকে বলল একসময় এই বাড়িটার অনেক জৌলুস ছিল । সেটা অবশ্য আমি কাল রাতেই বুঝেছি । কেমন করে ? মামা বললেন বাড়িটা অনেক বড় । এত রাতে দেখার দরকার নেই । তাই বুঝি খেয়েদেয়ে তাড়াতাড়ি শুয়ে পড়েছেন ? বাড়ির ভিতর একটা ফোন রয়েছে । অবশ্য ফোনটা এখন নষ্ট । নষ্ট হবারই কথা । এই বাড়ির অনেক কিছুই এখন নষ্ট । কী রকম ? পুরো বাড়ির প্রত্যেক ঘরে বড় দেয়াল ঘড়ি ছিল । সেগুলো সবই নষ্ট । বসার ঘরে টানা পাখা ছিল । সেটাই এখন কেউ চালায় না । টানা পাখা নষ্ট হয় কখনো ? নষ্ট হয় না । কিন্তু দড়িগুলো সব পুরনো হয়ে ছিড়ে গেছে । বাড়িটার কেউ কোনো যত্ন নেয় না কেন ? সে প্রশ্ন তো আমারও । এই ধরনের বাড়ির সরকারের উচিত রক্ষণাবেক্ষণের ব্যবস্থা করা । আপনার মতো সবাই যদি ব্যাপারটা বুঝতে পারত । যাই হোক গলাটা একদম শুকিয়ে গেছে । একগ্লাস পানি খাওয়াবেন ? ভারি মজার ব্যাপার তো কোনো আইসক্রিমআলা পানি খেতে চায় ? এমন কথা কখনো শোনেনি অমি । অবশ্য ময়রা নিজের মিষ্টি খায় না । সুতরাং আইসক্রিমঅলা নিজের আইসক্রিম নাও খেতে পারে । আপনি দাঁড়ান । আমি পানি এনে দিচ্ছি । বাড়িতে আর কেউ নেই ? আবদুল চাচা ছিলেন । তিনিও বাজারে গিয়েছেন । দুঃখিত আমার জন্যে আপনাকে কষ্ট করতে হচ্ছে । পানি খেতে চেয়েছেন তো কষ্টের কী আছে ? অমি ঘরের ভিতরে চলে যায় । ওর ঘরে জগের মধ্যে পানি রাখা । জগ থেকে গ্লাসে পানি রাখতে গিয়ে অবাক অমি । কী আশ্চর্য জগ একদম খালি । অথচ ওর স্পষ্ট মনে আছে আবদুল চাচা জগ ভরে পানি রেখে বলে গিয়েছিল এই জগে পানি রইল । বিকেলে আবার পানি ফোটাব । অমি বলেছিল আর দরকার হবে না । এক জগ পানিতে আমার কাল সকাল পর্যন্ত চলবে । আবদুল চাচার কথায় বোঝা যাচ্ছে ঘরে আর খাবার পানি নেই । বাথরুমের কলের দিকে চোখ পড়ে অমির । কিন্তু কলের প্যাচ খুলছে না । এত বড় বাড়ি । কোথায় খুঁজবে পানি । অমি খালি গ্লাসটা নিয়ে আবার বাইরে এসে দাঁড়ায় । কী পানি পেলেন ? মাথা নিচু করে থাকে অমি । দেখলেন তো এত বড় বাড়ি কিন্তু একফোঁটা পানি পেলেন না । কী দুর্ভাগ্য । সত্যি ব্যাপারটা বড় দুর্ভাগ্যের । এই দুর্ভাগ্য এড়াতে পারে নি রাজা রায় বল্লভ রায়ও । রাজার আবার দুর্ভাগ্য হয় কী করে ? সেই তো কথা । যে রাজার নামের ডাকে সব প্রজারা এক হয়ে যেত সেই রাজার ভাগ্যের এমন পরিণতি হবে তা কেউ ভাবে নি । কী হয়েছিল রাজার ? একাত্তরের কথা নিশ্চয়ই আপনি জানেন । আমাদের স্বাধীনতা যুদ্ধের সময় ঘটনাটা ঘটেছিল । কী ঘটনা ? ঠিক সেসময় হঠাৎ করে গাড়ির হর্নের শব্দ শোনা যায় । ড্রাইভার বোধহয় গাড়ি নিয়ে ফিরে আসছে । অমি আইসক্রিম’অলাকে বলল আমাদের গাড়ি ফিরে আসছে । গাড়িতে পানির বোতল আছে । আপনাকে পানি দেব । ঠিক আছে তবে বোধহয় সেটা লাগবে না । অদ্ভুতভাবে লোকটি দুই চাকাঅলা আইসক্রিমের কাঠের বাক্সটা নিয়ে কিছু বলার আগেই নিমিষের মধ্যে অদৃশ্য হয়ে যায় । ড্রাইভার এসে চাবি দিয়ে চলে যায় । আর কী আশ্চর্য আবার আইসক্রিমঅলা আইসক্রিমের বাক্স নিয়ে উপস্থিত হয় অমির সামনে । হঠাৎ করেই অমির মনে হলো একটু আগে যে আইসক্রিমঅলাকে অমি দেখেছিল সেই একই আইসক্রিম’অলা। কিন্তু তার বয়স বেড়ে গেছে অনেক । আগের আইসক্রিমঅলা ছিল কিনা সেটাও মনে করতে পারছে না অমি । আপনি আবার ফিরে এলেন যে । আপনার আইসক্রিমটা দিতে ভুলে গেছি । আমিও পানি দিতে ভুলে গেছিলাম । এই কথা বলে অমি গাড়ির দিকে এগোয় । আইসক্রিমঅলা বলে এখন পানি আর খেতে ইচ্ছা করছে না । বরং আপনি কী আইসক্রিম যেন খাবেন বলেছিলেন । যখন আমি তার ড্রাইভারের সঙ্গে কথা বলছিল তখন ঐটুকু সময়ের মধ্যে লোকটা কোথায় গিয়েছিল ? অমির কথাটা মনে হওয়ার কারণ আইসক্রিমঅলা লোকটি হঠাৎ যেন খুব পরিশ্রান্ত হয়ে গেছে । কথা বলতে গিয়ে হাঁপাচ্ছে । আপনি আমাকে রাজা রায় বল্লভ রায়ের দুর্ভাগ্যের কথা বলতে যাচ্ছিলেন । আমি শুনতে পাচ্ছি না । একটু জোরে বলবেন ? চিৎকার করে অমি বলে । রাজা রায় বল্লভ রায় । এই নাম আপনি কোত্থেকে জানলেন অমি সাহেব ? অমি হঠাৎ খেয়াল করে ওর পুরো গা ধরে ঝাঁকাচ্ছে বাড়ির কেয়ারটেকার আবদুল চাচা । আর বলছে এই নাম আপনি কী করে জানলেন ? ঐ তো উনি বলেছেন । কে বলেছেন ? ঐ আইসক্রিমঅলা । এই জঙ্গলে আইসক্রিমঅলা আসবে কোথা থেকে ? কী বলছেন অমি সাহেব । এই তো এখনই আমার সাথে কথা বলছিল । কোথায় গেল ? কিছুক্ষণ আগে ড্রাইভার আসার সময় যেমন অদৃশ্য হয়ে গিয়েছিল আইসক্রিমঅলা আবদুল চাচা আসার সময়ও ঠিক সেরকম কাণ্ড ঘটেছে । চোখের সামনে কেউ নেই । গেল কোথায় লোকটা ? চাচা এদিকে আসেন খুঁজে দেখি । খোজার দরকার নাই। কেন? সত্যি সত্যি কেউ আসে নি । বিশ্বাস করেন আবুদল চাচা আমি অনেকক্ষণ ধরে লোকটার সাথে কথা বলেছি । এমনকি তার জন্যে পানিও আনতে গেছি । বলতে বলতে আমি আবদুল চাচাকে নিয়ে ঘরে প্রবেশ করে । লোকটিকে তুমি পানি দিয়েছিলে ? কেমন করে দেব ? তুমি জগে পানি রেখে যাও নি ? আমি নিজের হাতে পানি রেখে গেছি । এইতো জগ ভরা পানি । আবদুল চাচা সামনে গিয়ে জগটা দেখায় । আমি অবাক হয়ে দেখে তাইতো ? জগ ভরা পানি । একটু আগে 
অমি তাহলে কী দেখেছে ? আমি কলেও পানি পাই নি । কলের প্যাচ খুলছিল না । এই বাড়ির সবগুলো কলের প্যাচ উল্টোদিকে । সেটা আপনি বুঝতে পারেন নি । উল্টোদিকে কেন ? রাজা রায় বল্লভ রায় আমেরিকায় গিয়েছিলেন । আমেরিকায় কল উল্টোদিক ঘোরালে পানি আসে । লাইটের সুইচ উল্টোদিকে টিপে বাতি জ্বলে । এ বাড়ির সবকিছু সেই আমেরিকার নিয়মে করে গেছেন রাজা মশাই । সেই রাজা মশাই কোথায় ? সেটা কেউ জানে না । জানে না মানে ? একাত্তর সালে পাকিস্তানি সৈন্যরা এই পথ দিয়ে যাওয়ার সময় এই বাড়িতেও ঢুকেছিল । শোনা যায় সেই সময় স্থানীয় একজন মাতব্বর মাহতাবউদ্দিন রাজাকে খুন করে এই বাড়ির দখল নিয়েছিল । রাজাকে খুন করে ? পঁচিশ মার্চের পরে রাজার পুরো পরিবার বিদেশে চলে গিয়েছিল । কিন্তু রাজা বলতেন তিনি এই এলাকার রাজা । প্রজাদের ছেড়ে কোথাও যাবেন না । তবে তার দুর্ভাগ্য পাকিস্তানি সৈন্যদের আসার খবর পেয়ে তার দেহরক্ষী ও প্রজারা সবাই পালিয়ে গিয়েছিল । মাহতাবউদ্দিন আহমদ এখন কোথায় ? পালিয়ে গেছে । কেউ কেউ বলে মাঝে মাঝে এই বাড়ি দখল নেয়ার চেষ্টা সে নানাভাবে করে । কিন্তু আপনার মামার জন্য সেটা সম্ভব হয় নি । বরং এই এলাকার অনেকে এই ঘটনা জানতে পেরে এখনও মাঝে মাঝে মাহতাবউদ্দিন আহমেদের বিচার দাবি করে । কিন্তু রাজা রায় বল্লভ রায় যে মারা গেছেন তার কোনো প্রমাণ আছে ? সেটাই সবচেয়ে বড় রহস্য । তবে লোকে বলে এই এলাকায় মাঝে মাঝে রাজা রায় বল্লভ রায়ের মত একই চেহারার মানুষ দেখা যায় । আমিও কি আজ সেরকম কাউকে দেখেছি ? জানি না । কিন্তু এর আগেও শুনেছি এই বাড়ির দরজা পর্যন্ত রাজার চেহারার মতো অনেককে দেখা গেছে । রাজা এই বাড়ির ভিতরে এসেছেন এমন কাউকে শোনা গেছে ? না তবে তার একটা বড় কারণ ঠিক বাড়ির সামনে যে নিমগাছটা রয়েছে সেটা । নিমগাছে তো ভূত থাকে শুনেছি । লোকে সেটা বলে । কিন্তু আসলে অনেক গুণ রয়েছে । অমি আর কথা আগায় না । নিমগাছের ভূত এসব আলোচনা তার ভালো লাগছে না । আবদুল চাচা এই সময় বলে এই বাড়ির কাচারিঘরে রাজার একটা ছবি রয়েছে দেখবেন ? হ্যা অবশ্যই । কাচারিঘরের দিকে এগোয় অমি । দেয়ালে একটা বিরাট তৈলচিত্র । একটু আগে যে আইসক্রিমঅলার সঙ্গে অমি কথা বলছিল হুবহু সেই চেহারা । শুধু ছবির লোকটার পরনে রাজকীয় পোশাক । এই হলো রাজা রায় বল্লভ রায়ের ছবি । আর রাজার প্রিয় খাবার ছিল আইসক্রিম । বলা হয় তিনবেলাই খাবারের সঙ্গে রাজা আইসক্রিম খেতে পছন্দ করতেন । অমি নটরডেম কলেজে ফাস্ট ইয়ারে পড়ে । ভূতের সঙ্গে তার দেখা হয়েছে এটা কোনোমতেই মানতে রাজি নয় সে । কিন্তু একজন আইসক্রিমঅলার সাথে তার কথা হয়েছে সেই ব্যাপারেও কোনো ভুল নেই । আবদুল চাচা নিমগাছের কথা বলে আসলে ভূতেরই ইঙ্গিত দিয়েছে সেটা বুঝতে পারছে অমি । সূর্য প্রায় ডুবু ডুবু । কাল সকালে এই বাড়ি ছেড়ে অমি চলে যাবে । কোনোদিন আর এই বাড়িতে ফিরে আসবে কিনা তা সে জানে না । আপনার আইসক্রিমটা নেবেন না ? চমকে সামনের দিকে তাকায় অমি । সেই আইসক্রিমঅলা । সেই কাঠের বাক্স । আপনি আইসক্রিম দেবেন কেমন করে । কেন এই বাক্স থেকে । বাক্সে কী আছে জানি না । কিন্তু আপনি যে আইসক্রিমঅলা নন সেটা আমি জানি । তোমাকে আবদুল সব বলে দিয়েছে ? হ্যা কিন্তু আপনি কেন এভাবে ঘুরে বেড়াচ্ছেন ? কী চান ? আমি যা চাই তা তুমি দিতে পারবে ? কেন পারব না ? স্বাধীন দেশের নাগরিক হয়ে ইচ্ছা করলে সবই পারি । তাহলে যে লোকটি আমাকে মেরেছে আমার বাড়ি ধ্বংস করেছে তার বিচার করতে হবে । যারা মুক্তিযুদ্ধের বিরোধিতা করেছে তাদের বিচার করতে হবে । অমি ভাই সাংঘাতিক ব্যাপার ঘটেছে। পেছন থেকে আবদুল চাচার চিৎকার এবং একই সাথে চোখের সামনে অদৃশ্য হয়ে যাওয়া । কী হয়েছে আবদুল চাচা এমন চেঁচাচ্ছেন কেন ? আবদুল চাচা হাত ধরে প্রায় দৌড়ে নিয়ে যায় কাচারিঘরের দিকে আগে খেয়াল করে নি অমি । রাজার যে ছবিটা রয়েছে সেই ছবিটায় রাজার একটা হাত উপরে উঠে রয়েছে । আর সেই হাতে ধরা রয়েছে একটা আইসক্রিম । এই আইসক্রিম থেকেই পানির মতো ছুঁয়ে ছুঁয়ে পড়ছে কোন একটা তরল পদার্থ । আর যেখানেই তরল পদার্থ পড়ছে সেখান থেকেই ছবির অংশ অদৃশ্য হয়ে যাচ্ছে । ইতিমধ্যেই ছবির প্রায় অর্ধেক অংশ সাদা হয়ে গেছে । আবদুল চাচা চোখ বড় বড় করে সেদিকে তাকিয়ে আছেন । তবে অমি বোধহয় জানে এই ছবিটা যেমন অদৃশ্য হয়ে যাচ্ছে তেমনি রাজা রায় বল্লভ রায় এই এলাকার মানুষের চোখের সামনে আর আসবে না । কারণ তিনি তার শেষ ইচ্ছার কথা অমিকে জানিয়ে গেছেন । ময়মনসিংহ যাওয়ার পথে গাড়ি নষ্ট হওয়ায় রাস্তার পাশে বনের মধ্যে একটি পরিত্যক্ত জমিদারবাড়িতে নটর ডেম কলেজের প্রথম বর্ষের ছাত্র অমিকে অবস্থান করতে হয়।  সেখানে তার মামা থাকেন । বাড়িতে আছে একজন কেয়ারটেকার আবদুল । বাড়িটি মুক্তিযুদ্ধ শহিদ জমিদার রায় বল্লভ রায়ের । অমি যখন একা থাকে তখন একজন আইসক্রিমঅলাকে দেখতে পায় । মানুষের সমাগম হলে আবার সে হারিয়ে যায় । এ আইসক্রিমঅলাই জমিদার রায় বন্ধুভ রায়ের অশরীরী আত্মা । এক চাষি ক্ষেতে ধান কাটিতে কাটিতে একখানা আয়না কুড়াইয়া পাইল । তখন এদেশে আয়নার চলন হয় নাই । কাহারও বাড়িতে একখানা আয়না কেহ দেখে নাই । এক কাবুলিওয়ালার ঝুলি হইতে কী করিয়া আয়নাখানা মাঠের মাঝে পড়িয়া গিয়াছিল । আয়নাখানা পাইয়া চাষি হাতে লইল । হঠাৎ তাহার উপরে নজর দিতেই দেখে আয়নার ভিতর মানুষ । আহা এযে তাহার বাপজানের চেহারা । বহুদিন তার বাপ মারা গিয়াছে । আজ বড় হইয়া চাষির নিজের চেহারাই তার বাপের মত হইয়াছে । সব ছেলেই বড় হইয়া কতকটা বাপের মত চেহারা পায় । তাই আয়নায় তাহার নিজের চেহারা দেখিয়াই চাষি ভাবিল সে তাহার বাবাকে দেখিতেছে । তখন আয়নাখানাকে কপালে তুলিয়া সে সালাম করিল । মুখে লইয়া চুমা দিল। আহা বাপজান তুমি আসমান হইতে নামিয়া আসিয়া আমার ধানক্ষেতের মধ্যে লুকাইয়া আছো । চাষি এ ভাবে কথা কয় আর আয়নার দিকে চায় । আয়নার ভিতরে তাহার বাপজান কতই ভঙ্গি করিয়া চায় । বাজান তুমি মরিয়া গেলে । তোমার ক্ষেত ভরিয়া আমি সোনাদিঘা ধান বুনিয়াছি শাইল ধান বুনিয়াছি । দেখ বাজান কেমন তারা রোদে ঝলমল করিতেছে । তোমার মরার পর বাড়িতে মাত্র একখানা ঘর ছিল । আমি তিনখানা ঘর তৈরি করিয়াছি । আমার সোনার বাজান । আমার মানিক বাজান । সেদিন চাষি আর কোনো কাজই করিল না । আয়নাখানা হাতে লইয়া তার সবগুলি ক্ষেতে ঘুরিয়া বেড়াইল । বাড়ি আসিয়া আয়নাখানাকে রাখে । সে গরিব মানুষ । তাহার বাড়িতে তো কোনো বাক্স নাই । সে পানির কলসির ভিতর আয়নাখানাকে লুকাইয়া রাখিল । পরদিন চাষি দৌড়াইয়া বাড়ি আসে । এখানে যায় সেখানে যায় আর দৌড়াইয়া বাড়ি আসে । পানির কলসির ভিতর হইতে সেই আয়নাখানা বাহির করিয়া নাড়িয়া চাড়িয়া দেখে আর কত রকমের কথা বলে । বাজান আমার বাজান তোমাকে একলা রাখিয়া আমি এ কাজে যাই ও কাজে যাই তুমি রাগ করিও না । দেখ বাজান যদি আমি ভালোমতো কাজকাম না করি তবে আমরা খাইব কী ? চাষির বউ ভাবে দেখরে এতদিন আমার সোয়ামি আমার সাথে কত কথা বলিত কত হাসি তামাশা করিয়া এটা ওটা চাহিত কিন্তু আজ কয়দিন আমার সাথে একটাও কথা বলে না । পানির কলসি হইতে কী যেন বাহির করিয়া দেখে আর আবোল তাবোল বকে । ইহার কারণ কী ? সেদিন চাষি ক্ষেত খামারের কাজে মাঠে গিয়াছে । চাষির বউ গোপনে গোপনে পানির কলসি হইতে সেই আয়নাখানা বাহির করিয়া তাহার দিকে চাহিয়া রাগে আগুন হইয়া উঠিল । আয়নার উপর তার নিজেরই ছায়া পড়িয়াছিল কিন্তু সে তো কোনোদিন আয়নায় নিজের চেহারা দেখে নাই । সে মনে করিল তার সোয়ামি আর একটি মেয়েকে বিবাহ করিয়া আনিয়া এই পানির কলসির ভিতর লুকাইয়া রাখিয়াছে । সেইজন্য আজ কয়দিন তার স্বামী তার সাথে কোনো কথা বলিতেছে না । যখনই অবসর পায় ওই মেয়েছেলের সাথে কথা বলে । আসুক আগে বাড়ি । আজ দেখাইব এর মজা ? একটি ঝাঁটা হাতে লইয়া বউ রাগে ফুলিতে লাগিল আর যে যে কড়া কথা সোয়ামিকে শুনাইবে মনে মনে আওড়াইয়া তাহাতে শান দিতে লাগিল । দুপুরবেলা মাঠের কাজে হয়রান হইয়া রোদে ঘামিয়া চাষি যখন ঘরে ফিরিল চাষির বউ আঁটা হাতে লইয়া তাড়িয়া আসিল । ওরে গোলাম তোর এই কাজ ? একটা কাকে বিবাহ করিয়া আনিয়াছিস ? এই বলিয়া আয়নাখানা চাষির সামনে ছুড়িয়া মারিল । করো কী ? ও যে আমার বাজান । অতি আদরের সাথে সে আয়নাখানা কুড়াইয়া লইল । দেখাই আগে তোর বাজান ? এই বলিয়া ঝটকা দিয়া আয়নাখানা টানিয়া লইয়া বলিল দেখ তো এর ভিতর কোন মেয়েলোক বসিয়া আছে ? এ তোর নতুন বউ কিনা ? চাষি বলে তুমি কি পাগল হইলে ? এ যে আমার বাজান । ওরে গোলাম ওরে নফর তবু বলিস তোর বাজান । তোর বাজানের কি গলায় হাসলি নাকে নথ আর কপালে টিপ আছে নাকি ? বউ আরও জোরে চিৎকার করিয়া উঠিল । ও বাড়ির বড় বউ বেড়াইতে আসিয়াছিল । মাথায় আধ ঘামটা দিয়া বলিল কিলো তোদের বাড়ি এত ঝগড়া কিসের ? তোদের ত কত মিল । একদিনও কোনো কথা কাটাকাটি শুনি নাই । চাষির বউ আগাইয়া আসিয়া বলিল দেখ বুবুজান । আমাদের মিনসে আর একটি বউ বিবাহ করিয়া আনিয়া পানির কলসির ভিতর লুকাইয়া রাখিয়াছিল । ওই সতিনের মেয়ে সতিনকে আমি পা দিয়া পিষিয়া ফেলিব না ? দেখ বুবুজান । এই আয়নার ভিতর কে ? ও বাড়ির বড়বউ আসিয়া সেই আয়নার উপরে মুখ দিল । তখন দেখা গেল আয়নার ভিতরে দুইজনের মুখ । ও বাড়ির বড়বউ বলিল এ তো তোর চেহারা । আর একজন কার চেহারাও যেন দেখিতে পাইতেছি । চাষি বলিল, “কী বলেন বুবুজান এর ভিতর আমার বাপজানের চেহারা । এই বলিয়া চাষি আসিয়া আয়নার উপরে মুখ দিল । তখন তিনজনের চেহারাই দেখা গেল । তাহাদের কলরব শুনিয়া ও বাড়ির ছোট বউ সে বাড়ির মেজোবউ আসিল আরফানের মা রহমানের বোন আনোয়ারার নানী আসিল । যে আয়নার উপরে মুখ দেয় তাহারি চেহারা আয়নায় দেখা যায় । এ তো বড় তেলেছমাতির কথা । এই কথা এ গাঁয়ে সে গাঁয়ে রটিয়া গেল । এদেশ হইতে ও দেশ হইতে লোক ছুটিয়া আসিল সেই জাদুর তেলেছমাতি দেখিতে । তারপর ধীরে ধীরে লোকে বুঝিতে পারিল সেটা আয়না । লেখক পরিচিতি জসীমউদ্দীন ফরিদপুর জেলার তাম্বুলখানা গ্রামে জন্মগ্রহণ করেন । গ্রামবাংলার প্রকৃতি ও সাধারণ মানুষের জীবন নিয়ে তিনি কবিতা লিখেছেন । তাঁর কবিতায় পল্লিজীবন বেশি উঠে এসেছে বলে তাকে বলা হয় পল্লিকবি । তিনি অনেক গদ্যও রচনা করেছেন । তিনি স্মৃতিকথা ভ্রমণকাহিনী নাটক ও প্রবন্ধ লিখেছেন । শিশুদের জন্য লেখা ডালিমকুমার তার অনবদ্য রচনা । এ ছাড়াও তিনি ছোটদের জন্য লিখেছেন হাসু এক পয়সার বাঁশী ইত্যাদি কবিতাগ্রন্থ । তিনি ঢাকায় মৃত্যুবরণ করেন । এক চাষি একদিন ধানক্ষেতে একটি আয়না পেল । তখনও এদেশে আয়নার চল হয় নি । এক কাবুলিওয়ালার ঝুড়ি হতে আয়নাটি পড়ে গিয়েছিল । চাষি হাতে নিয়ে আয়নার দিকে তাকাতেই নিজের ছবি দেখে মনে করল ইনি তার মৃত পিতা । সে আয়নাটি যত্নসহকারে পানির কলসির ভিতর লুকিয়ে রাখল । মাঠ থেকে প্রায়ই এসে সে আয়নাটি দেখত আর ছবির সাথে কথা বলত । এসব কাণ্ড দেখে তার স্ত্রী একদিন কলসির ভিতর কী আছে দেখতে গেল । সে আয়নায় নিজের চেহারা দেখে মনে করল তার স্বামী আরেকটি বিয়ে করে এনে কলসির ভিতর বউকে লুকিয়ে রেখেছে । এ নিয়ে স্বামী স্ত্রীর মধ্যে চরম ঝগড়া শুরু হয় । পাড়া প্রতিবেশীরাও এগিয়ে আসে । সকলেই আয়নার দিকে তাকিয়ে বিভিন্ন চেহারা দেখতে পায় । নিজের চেহারা কেউই বুঝতে পারছে না । কিন্তু অপরের চেহারা বুঝতে পারছে । এদেশ ওদেশ হতে লোক জাদুর তেলেছমাতি দেখতে ছুটে আসে । তারপর আস্তে আস্তে বুঝতে পারে এটি আয়না । আজ পরীক্ষার অঙ্ক খাতা দিয়েছে । বাবলু পেয়েছে সাড়ে আট । শুধু তাই নয় খাতার উপর লাল পেনসিল দিয়ে ধীরেন স্যার বড় বড় করে লিখে দিয়েছেন । কী সর্বনাশ। বাবলু খাতা উল্টে রাখল যাতে গরু লেখাটা কারো চোখে না পড়ে । কিন্তু ধীরেন স্যার বললেন এই বেঞ্চির উপর উঠে দাঁড়া । বাবলু বেঞ্চির উপরে উঠে দাড়াল । তোর অঙ্ক খাতায় কী লিখে দিয়েছি সবাইকে দেখা । সে মুখ কালো করে সবাইকে দেখালো খাতাটা । ফাস্ট বেঞ্চে বসা কয়েকজন ভ্যাক ভ্যাক করে হেসে ফেলল । ধীরেন স্যার গর্জন করে উঠলেন কে হাসে ? মুখ সেলাই করে দেব । হাসি বন্ধ হয়ে গেল সঙ্গে সঙ্গে । ধীরেন স্যারকে সবাই যমের মতো ভয় করে । আড়ালে ডাকে যম স্যার । ফার্স্ট বেঞ্চে একটু খিকখিক শব্দ হলো । ধীরেন স্যার দুঙ্কার দিয়ে উঠলেন আরেকবার হাসির শব্দ শুনলে চড় দিয়ে দাঁত খুলে ফেলব । নাট্যশালা নাকি ? ক্লাস পুরোপুরি নিঃশব্দ হয়ে গেল । ধীরেন স্যার থমথমে গলায় বললেন এই বাবলু তুই ঘণ্টা না পড়া পর্যন্ত বেঞ্চির উপর দাঁড়িয়ে থাকবি । বাবলু উদাস চোখে জানালা দিয়ে বাইরে তাকিয়ে রইল । বেঞ্চির উপর এক ঘণ্টা দাঁড়িয়ে থাকা তেমন কিছু না । কিন্তু বাসায় ফিরে বাবাকে কী বলবে এই ভয়েই বাবলুর গায়ে ক্ষণে ক্ষণে কাঁটা দিয়ে উঠতে লাগল । বাবা সহজ পাত্র নন । ধীরেন স্যারের মতো মাস্টারও তার কাছে শিশু । বাড়িতে আজ ভূমিকম্প হয়ে যাবে বলাই বাহুল্য । বাবলু এই ঠাণ্ডা আবহাওয়াতেও কুলকুল করে ঘামতে লাগল । বাবলু ভেবে পেল না অঙ্কের মতো ভয়াবহ জিনিস কী করে পড়াশোনার মধ্যে ঢুকে গেল । কী হয় অঙ্ক শিখে ? তৈলাক্ত বাঁশ বেয়ে উঠবার দরকারটা কী ? আচ্ছা ঠিক আছে উঠছে উঠে পড়ুক কিন্তু প্রথম মিনিটে উঠে দ্বিতীয় মিনিটে আবার পিছলে পড়বার প্রয়োজনটি কী ? বাবলু একটি দীর্ঘনিশ্বাস ফেলল । স্কুল ছুটি হলো পাঁচটায় । বাবলু বাড়ি না গিয়ে স্কুলের বারান্দায় মুখ কালো করে বসে রইল । স্কুলের দপ্তরি আনিস মিয়া বলল বাড়িতে যাও ভাই । বাবলু বলল আমি আজকে এইখানেই থাকব । কও কী ভাই । বিষয় কী ? বিষয় কিছু না । আনিস মিয়া একগাল হেসে বলল পরীক্ষায় ফেইল করছ কেমুন ? বাড়ি থাইক্যা নিতে না আসলে যাইতা না । ঠিক না ? আনিস মিয়া দাঁত বের করে হাসতে লাগল । বাবলু স্কুল থেকে ছুটে বাইরে চলে আসল । সরকার বাড়ির জামগাছের নিচে বসে রইল একা একা । জায়গাটা অসম্ভব নির্জন । কিছুক্ষণের মধ্যেই চারদিক ঘুটঘুটে অন্ধকার হয়ে গেল । বাবলুকে ভয় দেখানোর জন্যেই হয়তো অসংখ্য ঝিঝি একসঙ্গে ডাকতে লাগল । বিলের দিক থেকে শব্দ আসতে লাগল । ডানপাশের ঝোপ কেমন নড়ে উঠল । বাবলু শার্টের লম্বা হাতায় ঘন ঘন ঘাম মুছতে লাগল । এই ছেলে কাঁদছ কেন ? অন্ধকারে ঠিক পরিষ্কার কিছু দেখা যাচ্ছে না । বাবলুর মনে হলো লম্বা একজন লোক ঝোপটার কাছে দাড়িয়ে আছে । লোকটির হাতে ভারী একটা ব্যাগ জাতীয় কিছু । পিঠেও এরকম একটা বোঁচকা ফিতা দিয়ে বাঁধা । এই খোকা কী হয়েছে ? বাবলু ফেঁপাতে ফেঁপাতে বলল আমি অঙ্কে সাড়ে আট পেয়েছি । তাই নাকি ? আর ধীরেন স্যার খাতার উপর লিখেছেন গরু । বাবলু খাতাটা বের করে লোকটির দিকে এগিয়ে দিল । লোকটি এগিয়ে এসে খাতাটি নিল । সে বেশ লম্বা । প্রকাণ্ড বড় একটা চশমা পরা থাকায় প্রায় সমস্তটা মুখ ঢাকা পড়ে আছে । লয়কটি গভীর গলায় বলল খাতার উপর গরু লেখাটা অন্যায় হয়েছে । বুদ্ধিবৃত্তির উপর সরাসরি কটাক্ষ করা হয়েছে । তার উপর এত বড় বড় করে লেখার প্রয়োজনই বা কী ? ছোট করে লিখলেই হতো । বাবলু শব্দ করে কেঁদে উঠল । কাঁদবে না । কাদার সময় নয় । কী করা যায় তাই নিয়ে আমাদের চিন্তা করতে হবে । ঠাণ্ডা মাথায় ভাবতে হবে । বাবলু ধরা গলায় বলল আমি স্কুলেও যাব না । বাসায়ও ফিরে যাব না । বাকি জীবনটা জামগাছের নিচে বসে কাটাব । জাহাজের খালাসি হয়ে বিলাত যাব । বুদ্ধিটা মন্দ না । কিন্তু চট করে কিছু একটা করা ঠিক হবে না । ঠাণ্ডা মাথায় ভাবতে হবে । তোমার নাম তো জানা হলো না । আমার নাম বাবলু । ক্লাস সেভেনে পড়ি । আপনি কে ? কী বললেন ? আমার নামটা একটু অদ্ভুত আমি বিদেশি কি না । কী করেন আপনি ? আমি একজন পর্যটক । আমি ঘুরে বেড়াই । বাবলু কৌতূহলী হয়ে বলল আপনার দেশ কোথায় ? আসো তোমাকে দেখাচ্ছি । সে আকাশের দিকে আঙ্গুল দিয়ে দেখল ঐ যে দেখছ ছায়া ওইটা হচ্ছে ছায়াপথ । মিল্কিওয়ে গ্যালাক্সি । স্প্রিঙের মত এর মাঝামাঝি একটি সৌরমণ্ডল আছে । তার নয় নম্বর গ্রহটিতে আমি থাকতাম । বাবলু একটু সরে বসল । পাগল নাকি লোকটা কথা বলছে দিব্যি ভালো মানুষের মতো । বুঝলে বাবলু বলতে গেলে আমরা বেশ কাছাকাছি থাকি । পৃথিবীও কিন্তু মিল্কিওয়ে গ্যালাক্সিতে পড়েছে । হা হা হা । আপনারাও বুঝি বাংলায় কথা বলেন ? তোমার সঙ্গে বাংলায় কথা বলছি কারণ আমার সঙ্গে একটি অনুবাদক যন্ত্র আছে । সে ইশারা করে গোলাকৃতি একটি বাক্স দেখাল । তার কাঁধের কাছে ঝুলছে । মশার আওয়াজের পিনপিন একটি শব্দ আসছে সেখান থেকে । এই যন্ত্রের সাহায্যে যে কোনো বুদ্ধিমান প্রাণীর ভাষা বুঝতে পারা যায় এবং সে ভাষায় কথা বলা যায় । প্রাণীদের মস্তিষ্কের নিউরনে বিভিন্ন ধ্বনির যে লাইব্রেরি আছে এবং শব্দবিন্যাসের যে সমস্ত ধারা তা এই যন্ত্রটি ধরতে পারে । বাবলুর একটু ভয় ভয় করতে লাগল । লোকটি বলল এই যে চারদিকে ঝিঝিপোকা ডাকছে এরা কী বলছে তা তুমি বুঝতে পারবে যদি যন্ত্রটা তোমার কাঁধে ঝুলিয়ে দিই । দেব ? বাবলু ভয়ে ভয়ে বলল । কিন্তু ব্যথা লাগবে না । মাথা খানিকটা ভো ভো করবে হয়ত । দিয়েই দেখ । হইয়েসুন যন্ত্রটা বাবলুর কাঁধের উপর বসিয়ে দিতেই বাবলু শুনল ঝিঝিপোকাগুলো কথা বলছে । পোকা চাই । খাবার জন্যে পোকা চাই । এই লোকদুটি যাচ্ছে না কেন । কী করছে কী করছে ? এরা দুজন কী করছে ? পোকা চাই । পোকা চাই । পোকা চাই । বাবলু স্তম্ভিত হয়ে গেল । লোকটি বলল মানুষ যেভাবে কথা বলে এরা কিন্তু সেভাবে কথা বলে না । ডানার সঙ্গে ঘষে শব্দ করে । ভাবের আদান প্রদানের কত অদ্ভুত ব্যবস্থাই না প্রাণিজগতে আছে । বাবলু তার কথায় কান দিচ্ছিল না । কারণ সে পরিষ্কার শুনতে পেল জামগাছের একটি পাখির বাসা থেকে ফিসফিস করে কথাবার্তা হচ্ছে । আহ এই লোকদুটি কী বকবক শুরু করেছে ঘুমুতে দেবে না নাকি ? ঠিক বলেছ । মানুষের মধ্যে কাণ্ডজ্ঞান বলে কিছুই নেই । এগুলো মহাবোকা । বলতে বলতে পাখিগুলো খিকখিক করে হাসতে লাগল । লোকটি বলল বাবলু যন্ত্রটা এবার খুলে ফেলা যাক । মাথা ধরে যাবে । বাবলু বলল আমি যদি ওদের সঙ্গে কথা বলি ওরা আমার কথা বুঝতে পারবে ? দু একটা কথা বুঝতে পারে । তবে বেশিরভাগই বুঝতে পারে না । ওদের বুদ্ধিবৃত্তি নিম্নস্তরের । পৃথিবীতে অনেক বুদ্ধিমান প্রাণী আছে যেমন ধরো তিমি মাছ । তিমি মাছ বুদ্ধিমান ? অত্যন্ত বুদ্ধিমান । শুধু হাত নেই বলে যন্ত্রপাতি তৈরি করতে পারে না । ডলফিনও খুব বুদ্ধিমান । ওদের যদি হাত থাকত তাহলে পৃথিবীর চেহারা পাল্টে যেত । ওদের হাত নেই কেন ? প্রকৃতির খেয়াল । প্রকৃতির খেয়ালিপনার জন্যে তিমি এবং ডলফিনের মতো বুদ্ধিমান প্রাণীদেরও পশুর জীবনযাপন করতে হচ্ছে।  হইয়েসুন একটি ছোট্ট নিশ্বাস ফেলে যন্ত্রটা বাবলুর কাঁধ থেকে নিয়ে এলো । এবার তোমার ব্যাপারটা চিন্তা করা যাক । কী ঠিক করলে ? জাহাজের খালাসি হবে ? তবে কী ? অন্ধকার জামগাছের নিচে বসে থাকবে ? আমি আপনার সঙ্গে যাব । তাই বুঝি ? জি । কিন্তু তা সম্ভব নয় । আমাদের চলাফেরার জন্য রকেট বা স্পেসশিপ নেই । এক জায়গা থেকে অন্য জায়গায় যাই সরাসরি বন্দু স্থানান্তরণ প্রক্রিয়ায় । তোমাকে দিয়ে তা হবে না । তা ছাড়া আমি এখন যাব তোমাদের বৃহস্পতি গ্রহের একটি চাদে । তার নাম হচ্ছে টিটান । সেখানে অত্যন্ত বুদ্ধিমান প্রাণী আছে । আমিও আপনার সঙ্গে টিটানে যাব । একেবারেই অসম্ভব । সে জায়গাটা বিষাক্ত ফ্লোরিন গ্যাসে ভরপুর । তার উপর আছে সালফার ডাই অক্সাইড । আমার তাতে কিছু হবে না । কিন্তু তুমি মারা যাবে সঙ্গে সঙ্গে । বাবলু মুখ কালো করে চুপ করে রইল । লোকটা শান্তস্বরে বলল তুমি বরং ভালোমতো পড়াশোনা শুরু কর । কারণ তোমাদের এখানে অনেক কিছুই শেখার আছে । অঙ্কে সাড়ে আট পেলে হবে না । বাবলু কোনো উত্তর দিল না । লোকটি বলল মানুষের মস্তিষ্ক প্রথম শ্রেণির । ইচ্ছে করলেই এরা জ্ঞানে বিজ্ঞানে আমাদের ছাড়িয়ে যাবে । বাবলু মুখ কালো করে বলল আমি অঙ্ক কিছু শিখতে চাই না । হইয়েসুন হেসে ফেলল । হাসতে হাসতেই বলল মানুষেরা প্রাণী হিসেবে কিন্তু খুব অদ্ভুত । এরা প্রায় সময়ই যা ভাবে তা বলে না । মুখে এক কথা বলে কিন্তু মনের কথা ভিন্ন । তুমি মনে মনে ভাবছ এখন থেকে খুব মন দিয়ে অঙ্ক শিখবে যাতে এ ধরনের যন্ত্র বানাতে পারো কিন্তু মুখে অন্য কথা । ঠিক না ? বাবলু থেমে বলল আপনি কী করে বুঝলেন ? আমার কাছে ছােটখাটো একটা কমুনিকেটর যন্ত্র আছে । এ দিয়ে বুদ্ধিমান প্রাণীরা কী ভাবছে তা অনেক দূর থেকে টের পাওয়া যায় । যেমন ধরো যন্ত্রটা তয়মার কাঁধে ঝুলিয়ে দিলে তুমি বুঝতে পারবে তোমার বাবা এবং তোমার ধীরেন স্যার এই মুহূর্তে কী ভাবছেন । তাঁরা দুজনই হারিকেন নিয়ে খুব ব্যস্ত হয়ে তোমাকে খুঁজে বেড়াচ্ছেন । তোমাদের স্কুলের দপ্তরি আনিস মিয়া বাসায় গিয়ে খবরটা দেবার পর থেকেই তোমার বাবা খুব অস্থির হয়ে পড়েছেন । তোমার বাবার মনের অবস্থাটা বুঝতে চাও ? বাবলু মাথা নাড়ল । সে বুঝতে চায়। লোকটা যন্ত্রটা কাঁধে ঝুলিয়ে দিতেই বাবলু শুনল বাবা মনে মনে বলছেন আমার পাগলা ছেলেটা কোন অন্ধকারে একা একা বসে আছে কে জানে । আট পেয়েছ তো কী হয়েছে । আহা বেচারা আমার ভয়ে বাড়িও আসতে পারছে না । নাহ্ আর কোনোদিন রাগারাগি করব না । ভাবতে ভাবতে বাবা চোখ মুছলেন । ধীরেন স্যারও ঠিক একই রকম কথা ভাবছেন আহারে বাচ্চা ছেলেটা কোথা না কোথায় বসে আছে অন্ধকারে । খাতায় লেখাটা অন্যায় হয়েছে খুব । সেই লজ্জাতেই বাড়ি যাচ্ছে না । নাহ ছাত্রদের সঙ্গে আরেকটু ভদ্র ব্যবহার করা দরকার । নাহ আর এইরকম রাগারাগি করব না । বাবলুটাকে রোজ এক ঘণ্টা করে অঙ্ক শেখাব । হইয়েসুন হাসতে-হাসতে বলল কি শুনলে তাদের মনের কথা ? জাহাজের খালাসি হবার পরিকল্পনা এখনও আছে ? জি না । ভালো খুব ভালো । তা বাবলু সাহেব আমার তো এখন যেতে হয় । আরেকটু বসুন । আর বসা যাচ্ছে না । তোমার বাবা আর স্যার এদিকেই আসছেন । আমাকে দেখলে ব্যাপারটি ভালো হবে না । যাই তাহলে । তার কথা শেষ হবার আগেই বাবাকে এবং ধীরেন স্যারকে দেখা গেল । দপ্তরি আনিস মিয়া একটি হারিকেন হাতে আগে আগে আসছে । বাবলু ভিনগ্রহের লোকটিকে আর দেখতে পেল না । বাবা এসেই প্রচণ্ড একটি চড় বসালেন । রাগী গলায় বললেন এই বয়সে বাঁদরামি শিখেছিস । বাড়ি না গিয়ে গাছের নিচে বসে ধ্যান করা হচেছ । তোর পিঠের ছাল তুলব আজকে । ধীরেন স্যার থমথম স্বরে বললেন খারাপ পরীক্ষা হয়েছে কোথায় তাড়াতাড়ি বাড়ি ফিরে বই নিয়ে বসবি তা সাপ খোপের আড্ডার মধ্যে এসে বসা । আগামীকাল তুই সারা পিরিয়ড আমার ক্লাসে নীলডাউন হয়ে থাকবি । গরু কি আর সাধে লিখেছি ? বাবলু এদের কথায় একটুও রাগ করল না । কারণ এখন সে নিশ্চিত জানে এসব তাদের মনের কথা নয় । তাছাড়া সে হারিকেনের আলোয় স্পষ্ট দেখল বাবার চোখ ভেজা । বাবা কাঁদতে কাঁদতে তাকে খুঁজছিলেন । লেখক পরিচিতি হুমায়ূন আহমেদ নেত্রকোনা জেলার মােহনগঞ্জে জন্মগ্রহণ করেন । পেশাগত জীবনে তিনি ঢাকা বিশ্ববিদ্যালয়ের শিক্ষক ছিলেন । লেখালেখি করা তার নেশা একজন জনপ্রিয় লেখক হিসেবে তিনি খ্যাত । বাংলা গদ্যসাহিত্যের প্রতিটি শাখায় তার অবাধ বিচরণ । প্রথম উপন্যাস নন্দিত নরকে লেখকশিবির পুরস্কারে সম্মানিত গ্রস্থ । তিনি বাংলা একাডেমি পুরস্কার শিশু একাডেমি পুরস্কার এবং একুশে পদকপ্রাপ্ত লেখক । বিভিন্ন ছায়াছবিও নির্মাণ করেছেন তিনি । তার নির্মিত আগুনের পরশমণি শ্রেষ্ঠ ছায়াছবি হিসেবে পুরস্কার পেয়েছে । এই নন্দিত কথাসাহিত্যিক মৃত্যুবরণ করেন । বাবলু পরীক্ষায় অঙ্কে সাড়ে আট পেয়েছে । অঙ্কের স্যার ভার খাতার উপর বড় করে লাল পেনসিল দিয়ে গরু লিখে দিয়েছেন এবং ক্লাসেও অপমান করেছেন । বাবলুর বাবাও সহজ পাত্র নন । তাই ভয়ে দুঃখে অভিমানে বাবলু ছুটির পর বাড়িতে না ফিরে একটি নির্জন স্থানে গাছের নিচে বসে রইল । রাতের অন্ধকারে তার সামনে ভিনগ্রহের এক পর্যটক এসে দাঁড়ালেন । তার কাছে একটি কমুনিকেটর যন্ত্র আছে । বুদ্ধিমান প্রাণীরা কী ভাবছে এ যন্ত্র দিয়ে দূর থেকে টের পাওয়া যায় । যন্ত্রটির মাধ্যমে বাবলু জানতে পারল তার বাবা ও অঙ্কের স্যার দুজনই তার জন্য খুব চিন্তিত এবং নিজেদের ব্যবহারের জন্য দুঃখবোধ করছেন । এরই মধ্যে স্যার ও বাবা বাবলুকে খুঁজতে খুঁজতে তার সামনে এসে গেলেন । বাবলু ভিনগ্রহের ব্যক্তিটিকে আর দেখতে পেল না । বাবা এবং স্যার দুজনই বাবলুকে দেখে খুব বকাবকি করতে লাগলেন । কিন্তু তাতে বাবলুর একটুও রাগ হলো না । কারণ ইতোমধ্যে সে তাদের মনের কথা জেনে ফেলেছে । তারা মুখে যা বলছেন তা মোটেই তাদের মনের কথা নয় । গুরুজনরা অনেক সময়ই ছোটদের বকাবকি করেন । সেটা তাদের ভালোর 
জন্যই করেন । প্রকৃতপক্ষে সব বাবা মা তাদের সন্তানকে এবং শিক্ষক তাদের ছাত্রকে ভালোবাসেন ।  তখন বাদশাহ আকবরের রাজত্বকাল । দিল্লিতে তাঁর রাজধানী । ইতিহাসে নিশ্চয়ই পড়েছ বাদশাহ আকবর খুব বুদ্ধিমান ছিলেন রাজ্য চালাবার দক্ষতাও তার যথেষ্ট ছিল । যদিও নিজে তেমন বিদ্বান ছিলেন না তবুও বিদ্বান ব্যক্তিত্বকে যথেষ্ট কদর করতেন তিনি । গুণী বিদ্বান বুদ্ধিমান লোকদের জাতি ধর্ম বিচার না করে নিজের দরবারে এনে তিনি পরম সমাদরে ঠাই দিতেন । তাদের ভিতর গীতশিল্পী চিত্রশিল্পী রাজনীতিবিদ হাস্যরসিক ইতিহাসবিদ সবাই ছিলেন । এক এক বিষয়ে এক একজন ছিলেন যেন একটি অমূল্য রত্ন । তাই তাঁদের নয়জনের দলটিকে বলা হতো নবরত্ন । বাদশাহ আকবরের এ নবরত্নের একজন ছিলেন এক গরিব ব্রাহ্মণ । তিনি হাস্যরসিক ছিলেন আর খুব গল্প বলে আসর জমাতে পারতেন । তাই যতই দিন যেতে লাগল বাদশাহ এ ব্রাহ্মণের উপর ততই খুশি হয়ে উঠলেন । একদিন তার গল্প শুনে তিনি বললেন তোমার গল্প শুনে আজ যেমন হেসেছি তেমন জীবনে কোনোদিন হেসেছি বলে তো মনে পড়ে না । তুমি যা বখশিশ চাইবে তাই দেব তোমাকে । কী চাও তুমি ? ব্রাহ্মণ তখন উঠে বাদশাহকে কুর্নিশ করে বললেন শাহানশাহ সত্যিই যদি গরিবের উপর খুশি হয়ে থাকেন তা হলে আপনার জল্লাদকে হুকুম করুন আমার পিঠে চাবুকের একশ ঘা দিতে । তাই হবে আমার মনের মতো বখশিশ । বাদশাহ এ কথা শুনে তাজ্জব হয়ে চেয়ে রইলেন তার মুখের দিকে । আমীর ওমরাহ যারা হাজির ছিলেন তারাও অবাক । কে কবে শুনেছে চাবুকের ঘা চেয়ে নিতে বখশিশের বদলে ? বাদশাহ পুনরায় বললেন কী তুমি চাও ঠিক করে বললা । চাবুকের ঘা কি কখনও বখশিশ হতে পারে ? নিশ্চয়ই তুমি হাসি তামাশা করছ । ব্রাহ্মণ করজোড়ে বললেন তুজুরের সঙ্গে হাসি তামাশা করব তেমন বেয়াদব আমি নই । হয়তো আমিই প্রথম ব্যক্তি যে জাহাপনার কাছে এমন আজব ধরনের বখশিশ চেয়ে নিতে পারি । কিন্তু আমি সত্যিই বলছি যদি আমাকে বখশিশ দিতে হয় তবে যা চেয়েছি তাই দিন । আর তা যদি না দিতে হয় কিছুই দেবেন না জাহাপনা । বাদশাহ কিছুতেই রাজি হন না বেকসুর একটা লোকের পিঠে চাবুক মারার হুকুম দিতে । বখশিশ দিতে চেয়ে সাজা কী করে দেবেন ? দরবারে নানারকম লোকই ছিল । কেউ কেউ ছিল হিংসুটে । অল্পদিন হলো ব্রাহ্মণ এসেছেন শাহি দরবারে কিন্তু এরই ভিতর তিনি বাদশাহর প্রিয়পাত্র হয়ে উঠেছেন । ব্রাহ্মণের এ সৌভাগ্যে তারা তাকে হিংসা করত । হিংসায় জ্বলেপুড়ে মরতো । তাদেরই একজন টিম্পনী কাটল হয়তো বামুন ভেবেছে চাবুকের পিটুনি খেয়ে ওর বুদ্ধি আরও খুলবে । ব্রাহ্মণ তার দিকে ফিরে বললেন সত্যিই তাই । সেজন্যই ওস্তাদ তাঁর শাগরেদদের বেতের পিটুনি দেন । কোনো  লোক পিটুনি খেয়েই শেখে । রাগ সারাতে পিটুনি যে কেমন ভালো ঔষধ একটু পরেই আপনারা তা দেখতে পাবেন । বাদশাহ দেখলেন উপায়ান্তর নেই । ব্রাহ্মণ নাছোড়বান্দা কিছুতেই তার কথার নড়চড় হতে দেবেন না । অবশেষে তিনি ব্রাহ্মণের পিঠে চাবুক মারতেই হুকুম দিলেন । জল্লাদ এসে বেচারা ব্রাহ্মণকে চাবুক মারতে শুরু করল শপাং শপাং । পঞ্চাশ ঘা মারবার পরে হঠাৎ ব্রাহ্মণ হাত উঠিয়ে বলে উঠলেন থামো আর নয় । বাদশাহ বললেন থামাও থামাও আর মেরো না । এবার বুঝি বামুনের সুবুদ্ধির উদয় হয়েছে । ব্রাহ্মণ বললেন শাহানশাহ এবার আমার ঋণ পরিশোধের পালা । আমার এক বন্ধু আছে তার কাছে প্রতিজ্ঞা করেছি আমার বখশিশের অর্ধেক আমি তাকে দেব । আমার সেই বন্ধুটিকে এবার এখানে আনতে অনুমতি দিন । সে বাইরে দাঁড়িয়ে আছে । ব্রাহ্মণের কথা শুনে আবার সবাই অবাক হয়ে রইল । বাদশাহ ভাবলেন একটা রহস্য আছে এর ভিতর । তাই অনুমতি দিতে বিলম্ব হলো না । ব্রাহ্মণ তখন বাইরে গিয়ে ডেকে নিয়ে এলেন দেউড়িতে পাহারারত বিশালদেহী এক দারোয়ানকে । এনে বললেন এই আমার সেই বন্ধু শাহানশাহ । আমার বখশিশের অর্ধেক প্রাপ্য এ বধুটির । দারোয়ানকে দেখে বাদশাহ আকবর তাজ্জব হয়ে গেলেন । ব্যাপার কী । দারোয়ান কী করে এ বিদেশি ব্রাহ্মণের বন্ধু হতে পারে ? ব্রাহ্মণ তখন সব কথা বুঝিয়ে বলতে লাগলেন দিল্লি থেকে অনেক দূরে কালী নামক এক গ্রামে আমার বাস । অত্যন্ত গরিব আমি । বরাবর শাহানশাহর গুণগ্রাহিতার কথা শুনে আসছি । কিন্তু শাহি দরবারে হাজির হবার ভাগ্য বা সুবিধা কখনও হয় নি । একবার তাই ভারি ইচ্ছে হলো দিল্লি আসতে । তারপর সত্যি একদিন পায়ে হেঁটে দিল্লি এসে হাজির হলাম । অনেক দূর হেঁটে অত্যনত ক্লান্ত হয়েছি কিন্তু মনে তবু অপার আনন্দ এতদিনে মনের বাসনা পূর্ণ হলো দিল্লি এলাম । একপা একপা করে শাহি মহলের দিকে ভয়ে ভয়ে এগোচ্ছি । দেউড়ির কাছে আসতেই পথ আগলে দাঁড়াল হুজুরের বিশালবপু এই দারোয়ান । ধমক দিয়ে বলল কোথায় যাচ্ছ ? আমি চমকে গেলাম । মিনতি করে বললাম অনেক দূরদেশ থেকে পায়ে হেঁটে এসেছি বাবা শাহানশাহ আকবরকে একটিবার চোখে দেখতে । আমার এ কথায় দারোয়ানের মন ভিজল না । সে অনেক টাকা বখশিশ চেয়ে বসল । বখশিশ না পেয়ে কাউকেই নাকি সে দরবারে ঢুকতে দেয় । এদিকে আমার সঙ্গে নেই একটিও কানাকড়ি । কী বখশিশ দেব দারোয়ানকে ? অবশেষে ভাবতে ভাবতে হঠাৎ এক বুদ্ধি খেলে গেল মাথায় । বললাম যে কিছু নেই তো দেখতেই পাচ্ছ । তবে হ্যাঁ আশা আছে বাদশাহর দরবারে ঢুকে তাঁকে সন্তুষ্ট করতে পারলে কিছু এনাম নিশ্চয়ই পাব । যা কিছু আমি পাই তার অর্ধেক তোমাকে দেব বলে ওয়াদা করছি । আমার এ সঙ্গত প্রস্তাবে তুজুরের দয়ালু দারোয়ান রাজি হলো । রাজি হয়ে আমাকে দরবারে ঢুকতে দিল । সে অবধি দরবারে যাতায়াত করছি । এতদিন হুজুরের নেকনজর আমার উপর পড়ে নি বলে ঋণ শোধেরও কোনো উপায় হয় নি । এ দারোয়ানের দিন কেটেছে আশায় আশায় । হুজুরের দয়ায় আজ আমার সে ঋণ পরিশোধের সুযোগ এসেছে । এটুকু বলে ব্রাহ্মণ হতভম্ব দারোয়ানের দিকে চেয়ে বললেন বাদশাহ খুশি হয়ে আজ আমাকে একশ চাবুকের ঘা বখশিশ দিতে রাজি হয়েছেন । তার অর্ধেক আমি নিয়েছি । এবার বাকি অর্ধেক তোমাকে দেওয়ার পালা । ব্রাহ্মণের কথা শুনে উপস্থিত আরও অনেকে দারোয়ানের নামে নালিশ করল । তারাও দারোয়ানকে বখশিশ দিয়েই দরবারে ঢুকেছে । এসব শুনে আকবর গেলেন ভীষণ চটে । তিনি হুকুম দিলেন ওকে আচ্ছা করে পঞ্চাশ ঘা চাবুক মেরে রাজ্যের বাইরে তাড়িয়ে দাও । চাবুকের পিটুনি দেওয়ার কথা শুনে যে লোকটা ব্রাহ্মণকে ঠাট্টা করছিল এবার তার দিকে ফিরে ব্রাহ্মণ বললেন চাবুকের ঘা খেয়ে মানুষের জ্ঞানবুদ্ধি বাড়ে কিনা দারোয়ানকে দেখে শিখে নিন । সেদিনই দারোয়ানকে চাবুক মেরে তাড়িয়ে দেওয়া হলো । এ ব্রাহ্মণ লোকটিকে তোমরা বোধহয় বুঝতে পেরেছ । ইনিই বিখ্যাত হাস্যরসিক বীরবল । দরবারের অনেকেই তাকে ভালোবাসত । বাদশাহ সেদিন থেকে তাঁকে নবরত্নের একজন করে নিলেন । তাকে অনেক টাকা বখশিশ দিলেন । বাদশাহ আকবরের রাজদরবারে নয়জন বিশেষ জ্ঞানী লোক ছিলেন । এ দলটিকে বলা হতো নবরত্ন । এক এক বিষয়ে এক একজন ছিলেন যেন একটি অমূল্য রত্নবিশেষ । বিখ্যাত হাস্যরসিক বীরবল এ নবরত্নের একজন । তিনি সরস গল্প বলে আসর জমাতে পারতেন এবং এ রসাল গল্পের মাধ্যমে মানুষের ভুলত্রুটিগুলো তুলে ধরে তাদের উপযুক্ত শিক্ষা দিতেন । তেমনি একটি রসাল ঘটনার অবতারণা করে তিনি রাজদরবারে নিজের স্থায় আসন গড়ে নিলেন এবং বাদশাহর দুষ্টু চরিত্রের দারোয়ানকে উপযুক্ত শিক্ষা দিলেন । ঋণ পরিশোধ কাহিনীতে মওহাম্মদ নাসির আলী সুন্দর ও শিক্ষণীয় এ ঘটনাটি তুলে ধরেছেন । এক দেশের মন্ত্রী একটা খুব বড় রকমের অপরাধ করেছিলেন । মন্ত্রী সে দেশের রাজার কাছে অনেক ক্ষমা চাইলেন বললেন অমন ভুল আর কোনোদিন করবেন না । তখন রাজা বললেন বেশ তোমাকে ক্ষমা করব যদি তুমি আমার তিনটি প্রশ্নের উত্তর দিতে পার । তোমাকে তিন মাস সময় দিচ্ছি । প্রথম প্রশ্ন হল কত দিনে আমার মৃত্যু হবে দ্বিতীয় প্রশ্ন হল ঠিক কত সময়ে আমি সারা পৃথিবী ঘুরে আসতে পারব তৃতীয় প্রশ্ন হল যেদিন তুমি এইসব প্রশ্নের উত্তর নিয়ে আমার কাছে আসবে সেদিন বলতে হবে সেই মুহূর্তে আমি কী ভাবছি এবং তা যে ভুল তা প্রমাণ করতে হবে । প্রশ্ন শুনে মন্ত্রীর যেন মাথায় বাজ ভেঙে পড়ল । দেশ বিদেশের কত জ্ঞানী-গুণীর সঙ্গে দেখা করলেন, কিন্তু একটা প্রশ্নের উত্তর পেলেন না । দিন যায় দিনের পর মাস । তিন মাস পূর্ণ হতে যখন আর মাত্র কয়েকটা দিন বাকি, তখন এক রাখালের সঙ্গে তাঁর দেখা হলো । রাখাল তো প্রথমে চিনতেই পারে নি তাকে । যখন চিনতে পারল অত্যন্ত আশ্চর্য হয়ে গেল । মন্ত্রীমশায়ের কাছে তাঁর দুঃখের কাহিনী শুনল রাখাল । কিছু ভাববেন না মন্ত্রীমশাই আমি আপনার সঙ্গে দেখা করব । আমার কথামতো কাজ করবেন দেখবেন সব ঠিক হয়ে যাবে । তিন মাস যেদিন শেষ হলো মন্ত্রীমশাইকে নিয়ে রাখাল গেল রাজসভায় মন্ত্রীমশাই সেজেছেন রাখাল আর রাখাল সেজেছে মন্ত্রীমশাই । মন্ত্রীকে দেখে রাজা হেসেই ফেললেন । বললেন আমার প্রশ্নের উত্তর প্রস্তুত ? হা মহারাজ প্রস্তুত । আপনার প্রথম প্রশ্ন আপনি ঠিক কতদিন বাঁচবেন। তার উত্তর হলো আপনি ঠিক ততদিনই বাঁচবেন যতদিন না আপনার শেষ নিশ্বাস পড়ছে শেষ নিশ্বাস পড়ার আগে কোনোমতেই আপনার মৃত্যু হবে না । রাজা ঠিক উত্তর দিয়েছ । বেশ এবার দ্বিতীয় প্রশ্নের উত্তর দাও । মহারাজ আপনার প্রশ্ন হচ্ছে সারা পৃথিবী ঘুরে আসতে আপনার কত সময় লাগবে । এর উত্তর হলো যদি আপনি সূর্য উঠার সঙ্গে সঙ্গে সূর্যের সঙ্গে সমান বেগে চলতে থাকেন তাহলে পরদিন সকালে সূর্য উঠার সময় পৃথিবী ঘুরে আসতে ঠিক চব্বিশ ঘণ্টা সময় লাগবে। এ উত্তরও রাজার পছন্দ হলো । তিনি বললেন বেশ এবার শেষ প্রশ্ন । বলল এই মুহূর্তে আমি কী ভাবছি আর যা ভাবছি তা যে মিথ্যা তা প্রমাণ কর । উত্তরে মন্ত্রীবেশী রাখাল বলল মহারাজ আপনি অবাক হয়ে ভাবছেন আপনার অমন নাদুস নুদুস মন্ত্রী কেমন করে এমন রোগপটকা হয়ে গেল । রাজা বললেন সত্যিই তো সে কথাই তো আমি ভাবছি । বেশ এবার প্রমাণ কর যা ভাবছি তা ঠিক নয় । এই দেখুন প্রমাণ মহারাজ । এই বলে মন্ত্রীবেশী রাখাল এক টানে তার মন্ত্রীর পোশাক খুলে ফেলল । রাখালের পোশাক পরা মন্ত্রী কঁচুমাচু হয়ে সভার এক কোণে দাঁড়িয়ে দাঁড়িয়ে কাঁপছিলেন ছদ্মবেশ খুলে ফেললেন তিনি । বললেন মহারাজ দেখুন তো চিনতে পারেন কি আপনার মন্ত্রীকে ? আসলে মন্ত্রী হলাম আমি যাকে আপনি মন্ত্রী বলে মনে করেছিলেন সে নয় । মহারাজ যখন শুনলেন এই রাখালের বুদ্ধিতেই মন্ত্রীর প্রাণরক্ষা হলো তখন তাকে অনেক ধনরত্ন দিলেন আর মন্ত্রীর সব অপরাধ ক্ষমা করলেন । এক দেশের এক মন্ত্রী বড় রকমের অপরাধ করেছিলেন । এতে ঐ দেশের রাজা তার উপর অত্যন্ত ক্রুদ্ধ হয়েছিলেন । মন্ত্রী রাজার কাছে ক্ষমা চেয়ে বললেন তিনি আর অমন ভুল করবেন না তাকে যেন ক্ষমা করে দেওয়া হয় । রাজা মন্ত্রীকে শর্ত দিলেন তিন মাসের মধ্যে তার তিনটি প্রশ্নের উত্তর দিতে পারলে তিনি মন্ত্রীকে ক্ষমা করে দেবেন । অনেকের সঙ্গে দেখা করেও মন্ত্রী প্রশ্নের উত্তর জানতে পারলেন না । শেষে এক রাখালের সাথে তার দেখা হলো । রাখাল ছদ্মবেশে রাজদরবারে গিয়ে তার বুদ্ধি দিয়ে তিনটি প্রশ্নের উত্তর দিল । রাজা খুশি হল । আর দশটা সাধারণ বাঙালি মধ্যবিত্ত ঘরের মেয়ের মতো বড় হচ্ছিল নিশি। স্কুলে কার সঙ্গে মিশছে, কোথায় যাচ্ছে, কী পরছে বা কী পড়ছে, তার বন্ধুরা কে কোথায় থাকে থেকে শুরু করে যাবতীয় খুঁটিনাটির দেখভাল করেন মা। কলেজ, বিশ্ববিদ্যালয়ের গণ্ডি পেরিয়ে, চাকরির সুবাদে ঘর ছেড়ে অপরিচিত এক শহরে পাড়ি জমিয়েই বিপাকে পড়ল মেয়েটা। এখানে তো মা নেই, এবার তবে তাকে কে আগলে রাখবে? কে দেখাবে চলার পথ? ঠিক এমনটাই ঘটেছে বাংলাদেশি বংশোদ্ভূত অস্ট্রেলীয় নাগরিক সাকিব আলমের বেলায়ও। অস্ট্রেলিয়ায় বড় হলেও তাঁর এশীয় বাবা-মা ভুলতে পারেননি রক্ষণশীল সংস্কৃতি। কাজেই ২৫ বছর বয়সে বাড়ির বাইরে বেরিয়ে হুট করেই তিনি আবিষ্কার করলেন, অন্যদের তুলনায় মানসিকভাবে কম করেও পাঁচ বছর পিছিয়ে তিনি। কারও সঙ্গে মিশতে লজ্জা পান। অন্তর্মুখী স্বভাবের জন্য মন খুলে কাউকে জানানো হয় না ভালো লাগা মন্দ লাগার গল্পগুলো। মেয়েদের সঙ্গে কথা বলতে গেলে রীতিমতো তোতলাতে থাকেন। কেন যেন এক বন্ধুর সঙ্গে দীর্ঘদিন সম্পর্ক টেকেও না তাঁর। যত দিনে তিনি বন্ধুর সন্ধানে পা বাড়িয়েছেন, তত দিনে চারপাশের পশ্চিমারা বন্ধুমহল নিয়ে জমিয়ে জীবন উপভোগ করছে। খোলস থেকে বেরিয়ে আসতে সাহসী এক উদ্যোগ নিলেন সাকিব। সামাজিক যোগাযোগমাধ্যমে এক পোস্ট দিয়ে নিজের বেড়ে ওঠার গল্প শেয়ার করলেন। সবার কাছে, বিশেষ করে এশিয়ার পরিবারগুলোতে বড় হওয়া ব্যক্তিদের কাছে নতুন করে জীবন শুরু করার পরামর্শ চাইলেন। অকল্পনীয় সাড়া এল তাঁর ওই পোস্টে। এশীয় পরিবারের অনেক সন্তানই জানালেন তাঁদের নিভৃতচারী জীবনের কথা। বিশ্ববিদ্যালয় জীবনের শেষ প্রান্তে এসে ইন্টার্নশিপ করার সময় নিশির একবার মনে হয়েছিল, এবার বোধ হয় নিজের মতো করে জীবন গুছিয়ে নেওয়া যাবে। কিন্তু না, সেখানেও বাদ সাধেন বাবা-মা। ইন্টার্নশিপের জন্য নিশি যে শহরে যাওয়ার সিদ্ধান্ত নেন, সেখানে বাবার এক বন্ধুর বাড়িতে পাঠিয়ে দেওয়া হয় তাঁকে। নিশি কখন ঘর থেকে বের হচ্ছেন, কখন বাড়ি ফিরছেন, কী খাচ্ছেন, প্রতিটি বিষয় নজরদারির মধ্যে রাখেন তাঁরা। আর সপ্তাহান্তে বাবা-মা তো আসছেই তাঁকে দেখতে। নিশি স্বাবলম্বী হবেন কীভাবে? আর সাকিবের ওপর ছিল পরিবারের প্রত্যাশার বোঝা। আত্মীয়স্বজন ছেড়ে সন্তানদের নিয়ে বিদেশ-বিভুঁইয়ে পড়ে থাকার একমাত্র কারণ সন্তানদের প্রতিষ্ঠিত করা। কাজেই সারা দিন চার দেয়ালে একাডেমিক বই নিয়ে বসে থাকতে থাকতে সাকিবের জগৎ আর বেড়ে ওঠেনি। নিশি বা সাকিবের মতো বাংলাদেশের বেশির ভাগ ছেলেমেয়েই বড় হয় বাবা-মায়ের কড়া নজরদারির মধ্যে। তাদের বয়ঃসন্ধিকাল কাটে একাকী। শারীরিক বা মানসিক পরিবর্তনের কথা কারও সঙ্গে ভাগ করে নিতে একদম মানা করে দেওয়া হয় তাদের। নিষেধের বেড়াজালে রেখে-ঢেকে থাকতে থাকতে তাদের ব্যক্তিসত্তা কোথায় যেন হারাতে বসে। রাস্তা পার হতে গেলেও মা নয়তো বাবা হাত ধরে রাখে। সন্ধ্যার মধ্যে বাড়ি ফেরার কারফিউ নিয়েই বড় হয় তারা। স্বতন্ত্র ব্যক্তি হিসেবে তাদের ব্যক্তিত্ব গড়ে ওঠে না। সমবয়সী পশ্চিমা ছেলেমেয়েদের তুলনায় অনেক বেশি সিদ্ধান্তহীনতায় ভোগে। কারণ, সারা জীবনের সব সিদ্ধান্ত যে তাদের হয়ে মা–বাবাই নিয়েছেন। এবার মধ্য কুড়িতে এসে যখন নিশি-সাকিবরা সত্যিকারের মুক্তির স্বাদ নিতে চাইছেন, তখন পদে পদে ভুল যেন তাঁদের হাতছানি দিয়ে ডাকছে। জীবনে প্রথমবার নিজের সিদ্ধান্ত নিজে নিতে যাওয়া মেয়েটা কিংবা হঠাৎ করে পাওয়া স্বাধীনতা উপভোগ করতে যাওয়া ছেলেটা সিদ্ধান্ত নিতে গিয়ে নিজের অজান্তেই করে ফেলেন ভুল। মানুষ চিনতে গিয়ে পড়েন বেকায়দায়। সাদা-কালো জীবনে রংধনুর অমোঘ আকর্ষণ আর মোহে পড়ে যান নিমেষেই। নিজের চিরচেনা গৎবাঁধা গণ্ডি থেকে তাড়াহুড়ো করে বেরোতে গিয়ে হোঁচট খান। এই গোলকধাঁধার জগতে নিজেকে নতুন করে গড়ে তোলার শুরুটা তিনি করবেন কী করে? সারা বিশ্বের অর্ধেকের বেশি শিশু মানসিক, শারীরিক বা যৌন নিপীড়নের শিকার হয়। বাদ যায় না ছেলেরাও। এশিয়াজুড়ে এই চিত্র খুব স্বাভাবিক হয়ে দাঁড়িয়েছে। আর্থসামাজিক প্রেক্ষাপট পরিবর্তন করতে না পারলেও নিজের শাসনে যথাসম্ভব সুরক্ষিত রাখার তাগিদ থেকেই অনেক বাবা-মা সন্তানদের আগলে রাখতে চান। কিন্তু তাঁদের এই আগলে রাখার মানসিকতা থেকে সন্তান যে পরনির্ভরশীল হয়ে পড়ছে, সেটা হয়তো তাঁরা বুঝতেও পারছেন না। বাবা-মা তাদের যেভাবে বড় করেছেন, তারাও তেমন পাখির বাচ্চার মতো করে ডানার নিচে যত্ন করে লুকিয়ে রাখতে চান সন্তানদের। আর তাতেই ঘটে বিপত্তি। সিদ্ধান্ত দেওয়ার জন্য বাবা-মা তো চিরদিন পাশে থাকবে না, এটা বাস্তবতা। শৈশবে শিশু যেমন মা–বাবার ওপর নির্ভরশীল, ঠিক তেমনি বার্ধক্যে বাবা-মা সন্তানের ওপর অনেকটাই নির্ভর করেন। বাবা-মা যেমন নিজের সর্বস্ব দিয়ে সন্তানকে ভালো রাখতে চান, ঠিক তেমনি তাঁদেরও ভীষণ ভালোবাসে বাচ্চারা। কিন্তু অতিরিক্ত রক্ষণশীলতার ঘেরাটোপ থেকে বেরিয়ে অপরিচিত দুনিয়ার সঙ্গে তাল মেলাতে না পারার দায় অযাচিতভাবেই বাবা-মায়ের ওপর এসে বর্তায়। সন্তানদের সঙ্গে তাঁদের দূরত্ব তৈরি হয়। অপহরণ, গুম, ধর্ষণ, খুন, লুটতরাজের এই রাজ্যে সন্তানদের নিয়ে দুশ্চিন্তা করা খুব স্বাভাবিক। কিন্তু সে দুশ্চিন্তা যদি সন্তানের ভবিষ্যতের জন্য কাল হয়ে দাঁড়ায়, তবে পরিণাম ভয়াবহ। লাটাই থেকে সুতো একটু একটু ছাড়লে ঘুড়ি আরাম করে ওপরে উড়তে পারে। আর লাটাই থেকে যদি সুতো একবারে পুরোটা খুলে যায়, বেসামাল ঘুড়ি এখানে-ওখানে গুঁতো খেয়ে হারিয়ে যায় কোনো এক অন্ধকারে। কাজেই সন্তানকে কিছু ক্ষেত্রে তার মতো করে সিদ্ধান্ত নিতে দেওয়া উচিত। ভুল করলে তাকে বুঝিয়ে বলতে হবে কেন তার সিদ্ধান্ত ভুল ছিল, এ সিদ্ধান্তের ফলাফল কী হতে পারে। চাপিয়ে দেওয়ার চেয়ে বরং শিখিয়ে দেওয়া অনেক জরুরি। এতে সন্তান নিজেকে গুরুত্বপূর্ণ ভাবতে শিখবে, নিজেকে নিয়ে হীনম্মন্যতায় ভুগবে না। আত্মনির্ভরশীল শিশু আত্মবিশ্বাসী হয়ে সফলতার দিকে এগিয়ে যাওয়ার পথ করে নিতে শেখে। এখন শ্রাবণ মাস। প্রকৃতির খেলায় কখনো হচ্ছে ঝুমবৃষ্টি, কখনোবা কটকটে রোদ। অতিবৃষ্টিতে প্রায়ই রাস্তাঘাট পানিতে ডুবে যাচ্ছে। বন্যাতেও প্লাবিত দেশের অনেক জায়গা। পানিবন্দী হয়ে পড়ছে মানুষ। প্রায়ই বৃষ্টির জন্য শিক্ষার্থীদের স্কুল–কলেজে কিংবা বিশ্ববিদ্যালয়ে যাওয়া হয় না। বাসার সামনে পানি ওঠায় অনেককেই বাদ দিতে বাইরে যাওয়ার পরিকল্পনা। এমন অবস্থায় ঘরে বসে পরিবারের সঙ্গেই কাটিয়ে নেওয়া যেতে পারে একটা সুন্দর সময়। আর তা স্মার্টফোনের পর্দায় না, ঘরোয়া কিছু খেলাধুলার মাধ্যমে। এতে সময় যেমন কাটবে আনন্দে, তেমনই পরিবারের সদস্যদের মধ্যে বন্ধনটাও হবে জোরালো। আসলে যান্ত্রিক জীবনে প্রিয়জনের সঙ্গে সময় কাটানোর খুব একটা সময় পাই না আমরা। তাই ঝুমবৃষ্টির জন্য আটকা পড়লে বা বাইরে যেতে না পারলে, বিষণ্ন সময়টাকে পরিবারের সঙ্গে কাটিয়ে কিছুটা উষ্ণ করে তোলা যায়। কিছুদিন আগে ঢাকায় টানা বৃষ্টির কারণে মাহিনদের বাসার সামনে পানি জমে যায়। নোংরা পানি পার হয়ে বিশ্ববিদ্যালয়ে যেতে মন চাইছিল না মাহিনের। তাই অগত্যা বাসাতেই থাকতে হলো তাঁকে। প্রথমে বিরক্ত হলেও পরে মা আর ছোট বোনের সঙ্গে সময়টা খুব সুন্দরভাবে কাটান মাহিন। বেশ কয়েকটা রান্না শিখে ফেলেন তিনি। রাতের বেলা জম্পেশ আড্ডা আর লুডু খেলা। অনেক দিন পর এত আনন্দ করেন তিনি। তবে মাহিনের মতো চমৎকার একটা সময় কাটানোর সুযোগ তৈরি হলেও বেসরকারি প্রতিষ্ঠানে কর্মরত শফিক আহমেদ পানিবন্দী হয়ে সময়টা কাটিয়েছেন বড্ড এলোমেলোভাবে। পুরো সময় মুঠোফোন হাতে নিয়ে ফেসবুকে স্ক্রল করেই কেটেছে তাঁর। তাঁর স্ত্রী শিলা বেশ বিরক্ত হয়েছেন শফিকের আচরণে। বললেন, ‘প্রচণ্ড বৃষ্টির কারণে দুজনই অফিসে যেতে পারিনি। পুরোটা সময় সে ঘরে মোবাইল ধরে কাটাল। এমনিতেই দেখা হয় কম। দুজনের ডে অফও ভিন্ন দিনে। এক দিন সুযোগ মিলল অথচ কথাই হলো না কোনো।’ শফিক আহমেদ বললেন, ‘বৃষ্টি, বাসার নিচে পানি। অফিসে যেতে না পারায় খুব অস্থিরতা ছিল মনে।’ একই রকম তিক্ত অভিজ্ঞতার কথা বললেন ফারহানা। ঢাকার বাইরে থাকেন তিনি। বাসার সামনে পানি উঠেছে। এমনকি ঘরের দুটো সিঁড়ি ডুবে গেছে। দুই মেয়ে স্কুলে যেতে পারছে না। কী করব, কী করব করে সারাক্ষণ বিরক্ত করছে। ফারহানা বলেন, কীভাবে ওদের একটু খুশিতে রাখব বুঝে উঠতে পারি না। হাতে মোবাইল দিয়ে দিয়েছি। সেটা দিয়েই খেলছে ওরা। তবে এমনটা হওয়া উচিত নয়। এমন দিনে সারাক্ষণ মোবাইল ফোন বা টিভি দেখে সময় কাটানো ঠিক নয়। পরিবারের সবাই মিলে একসঙ্গে হালকা ধরনের খেলাধুলা করে সময় কাটালে সময়টাও ভালো যায়, পারিবারিক বন্ধনটাও সুদৃঢ় হয়। খেলা যে শুধু মাঠেই খেলতে হয়, এমন কোনো কথা নেই। এ সময়ে সবাই মিলে ঘরোয়া খেলা যেমন দাবা, লুডু, ক্যারম, ডার্ট বোর্ডের মতো খেলায় মেতে ওঠা যায়। তাই বাসায় খেলার এই সরঞ্জামগুলো থাকলে সময় কাটানো সহজ হয়। এমনিতেই কোনো প্রাকৃতিক দুর্যোগ মানুষের মনে একটা বিষণ্ন অনুভূতি নিয়ে আসে। প্রয়োজন অথচ বাইরে যেতে পারছি না এমন অনুভূতি মনের মধ্যে অস্থিরতা তৈরি করে। এমন অবস্থায় স্বস্তি দেয় ঘরোয়া খেলাধুলা। এর মাধ্যমে পরিবারের সবার পাশাপাশি ছোটরাও বড়দের সান্নিধ্যে থাকতে পারে। আসলে কেবল এ সময় নয়, সুযোগ পেলেই পরিবারের সদস্যরা যদি একসঙ্গে গল্প, হালকা খেলাধুলা, একসঙ্গে সিনেমা দেখার মতো কাজগুলো করেন, তবে চাপে থাকলেও তা মনে কিছুটা সতেজ অনুভূতি এনে দিতে পারে। রাজশাহী বিশ্ববিদ্যালয়ের সমাজবিজ্ঞান বিভাগের অধ্যাপক সুলতানা মোস্তফা খানম বলেন, একেকজনের একেক রকম কর্মক্ষেত্র, সন্তানদের স্কুল–কলেজ সব মিলিয়ে এখনকার যুগে একে অপরকে সময় দেয় কম। কোনো কারণে যদি একটু সময় পাওয়া যায়, তবে তার পুরোটা কাজে লাগানো উচিত। অনেক কথা বলার সময় হয় না। এমন দিনে বলে ফেলা যায়। এমন দিনে মন বিষণ্ন হয়, কখনো কখনো হতাশাও চলে আসে মনে। একসঙ্গে ঘরোয়া খেলা, বিশেষ রান্না করে সময় কাটানো যায়। দেখা যায় পরিবারের প্রবীণ সদস্যদের সঙ্গে আমাদের কথা বলার সময় হয় না। বাচ্চারাও পড়াশোনার চাপে কাছে যাওয়ার সুযোগ পায় না। একটু সময় পেলে তাদের অভিজ্ঞতাগুলো শোনা যায়। এতে বাচ্চাদের মধ্যে নীতি বোধ শেখানো যায়। এখন মানুষ সময় পেলেই ফোন, টিভি, সামাজিক যোগাযোগমাধ্যমে ব্যস্ত হয়ে পড়েন। ব্যাপক সামাজিক যোগাযোগ রাখতে গিয়ে ঘরের সামাজিকতাটাই হয় না, একে অপরের কথা শোনে না। সুলতানা মোস্তফা খানম বলেন, আমরা এমন দিনে নিয়ম করতে পারি যে, কোনো ফোন ধরা যাবে না। নিজেরা সময় কাটাব। দেখা যায় কেবল বাচ্চারা নয় বাবা–মায়েরাও ডিভাইস নিয়ে পড়ে থাকেন। বাচ্চারা করার কিছু না পেয়ে অভিমান করে। তাই পরিবারের বড় সদস্যদের এগুলো বুঝে নিজেদের আচরণে পরিবর্তন আনতে হবে। অনেকেই পেশাগত প্রয়োজনে, আবার কেউ শখ করে মোটরসাইকেল চালান। কারও কারও সারা দিনই দীর্ঘ সময় ধরে মোটরসাইকেল চালাতে হয়। কিন্তু অবৈজ্ঞানিক উপায়ে মোটরসাইকেল চালালে শরীরের বিভিন্ন জয়েন্টে ব্যথা ও মেরুদণ্ডে সমস্যা হতে পারে, এমনকি কর্মক্ষমতাও হারিয়ে ফেলতে পারেন। কাজেই কিছু বিষয়ে সতর্ক থাকা প্রয়োজন। মোটরসাইকেল কেনার সময় নিশ্চিত হয়ে নিন, এর সবকিছু আপনার শরীরের সঙ্গে সামঞ্জস্যপূর্ণ। আপনার উচ্চতা ও শারীরিক গড়ন বিবেচনায় নিয়ে মোটরসাইকেলটি মানানসই ও আরামদায়ক কি না, দেখে নিন। সঠিক দেহভঙ্গি আপনার ভ্রমণকে নিরাপদ এবং আনন্দদায়ক করবে। তাই ধীরেসুস্থে মোটরসাইকেল চালাবেন। অবশ্যই হেলমেট ব্যবহার করবেন। মোটরসাইকেল চালানোর সময় অবশ্যই চালককে পিঠ সোজা রেখে বসতে হবে। কাঁধ দুটো পেছনের দিকে কিছুটা বাঁকানো এবং কোমরের সঙ্গে সামঞ্জস্য থাকতে হবে। ঘাড় এবং কাঁধ সামনে কুঁজো হয়ে থাকলে অস্বস্তি ও ব্যথা হয়। গোড়ালি কোমর বরাবর অবস্থান করবে। অর্থাৎ দুই পা ফাঁক এবং ভাঁজ অবস্থায় সামনের দিকে থাকবে। পায়ের পাতার জন্য আলাদাভাবে সামনে-পেছনে কয়েকটি পাদানি থাকবে, যাতে ভ্রমণের সময় প্রয়োজনমতো পায়ের অবস্থান পরিবর্তন করা যায়। এ অবস্থান শরীরকে স্থির রাখতে সহায়তা করবে। মোটরসাইকেল চালানোর সময় চিন্তামুক্ত ও প্রফুল্ল মন থাকতে হবে। সুযোগ পেলেই ট্রাফিক সিগন্যালে বা জ্যামে মাংসপেশিগুলো শিথিল ও সঞ্চালন করতে হবে। সে জন্য হাত, পা, ঘাড়ের কিছু ব্যায়াম করা যেতে পারে। ঘুরেফিরে সেই কচ্ছপ-খরগোশের গল্প। দৌড় একসঙ্গে শুরু করে। কিন্তু গন্তব্যে আগে পৌঁছে যায় কচ্ছপ। একই দশা হয়েছে এ জামানার সাইকেল-গাড়িরও। ঢাকায় গাড়ির চেয়ে সাইকেল আগে চলে। যানজটে পড়ে গাড়িরা যখন ঝিমায়, সাইকেলগুলো ফাঁকফোকর গলে বেরিয়ে যায়। এই শহরে গাড়ির গতি কম, সাইকেল চলে সাড়ে দশ কিলোমিটার বেগে। ব্যস্ত এই শহরে শম্বুক গতিতে কে চলতে চায় বলুন! অনেকে এখন তাই স্টিয়ারিং ছেড়ে হ্যান্ডেলবার ধরছেন। স্কুলপড়ুয়া কিশোর থেকে শুরু করে বিশ্ববিদ্যালয়ের অধ্যাপক অনেকের পছন্দের যান এখন সাইকেল। বলতে পারেন হাল জামানার ক্রেজ এখন সাইকেল। সময় তো বাঁচেই, স্বাস্থ্যও ভালো থাকে। বলছিলেন ইস্টওয়েস্ট ইউনিভার্সিটির অধ্যাপক আনিসুল হক। তিনি রোজ বাড়ি থেকে ক্যাম্পাসে যান সাইকেল চালিয়ে। মিনিটের পর মিনিট বাসের জন্য দাঁড়িয়ে থেকে, বাস পেলে পরে বাদুড়ঝোলা হয়ে যানজট ঠেলে অফিস যেতে যেতে পেরেসান অনেকে। এ থেকে রেহাই পেতে দ্বিচক্রযানই সহজ সমাধান। চাকরিজীবী তরুণ-তরুণীদের পছন্দ তাই সাইকেল। বলছিলেন আরিফুর রহমান। সকাল-বিকেল সাইকেলে চড়ে নাখালপাড়ার বাসা থেকে গুলশান অফিসে যাওয়া-আসা করেন। ছুটির দিনে বন্ধুবান্ধব নিয়ে সাইকেলে ঘুরে বেড়াতে পছন্দ করেন অনেকে। চান প্রকৃতির কাছাকাছি যেতে। ঢাকা থেকে মাত্র দশ মিনিটের পথ পাড়ি দিলেই গ্রামীণ জনপদের দেখা মেলে। কেরানীগঞ্জ, রূপগঞ্জ, বছিলা, দিয়াবাড়ি, বিরুলিয়া এসবই ঢাকার সাইকেলচালকদের ঘোরার প্রিয় জায়গা। বাংলাদেশে সাইক্লিস্টদের সবচেয়ে বড় সংগঠন বিডিসাইক্লিস্টসের তো দু-দুটো আয়োজনই আছে এ নিয়ে। বাইক ফ্রাইডেতে দলে দলে সাইক্লিস্ট পাড়াগাঁ ঘুরতে বেরোয়। আবার ঢাকার বাইরে সাইকেল নিয়ে লং ট্রিপেও যান কেউ কেউ। দুই চাকার সহজ এ বাহনটির রকমফের আছে। কেউ চালান মোটা চাকার মাউন্টেন বাইক, কারও পছন্দ চিকন চাকার বাঁকানো হ্যান্ডেলবারের রোডবাইক। আবার কমিউটিংয়ের জন্য ফিক্সিও বেছে নেন কেউ কেউ। তবে ঢাকায় এবং ঢাকার বাইরে বেশির ভাগ সাইকেলচালকই এমটিবি চালান। অথচ আমাদের দেশ প্রায় সবটাই সমতলভূমি। বেশির ভাগ রাস্তাঘাটই সমান। চড়াই-উতরাইয়ের বালাই নেই এখানে। রোডবাইক বা ফিক্সি দিব্যি চলে যায় এখানে। তারপরও লোকে এখানে মাউন্টেন বাইক বেশি চালায়। যে কারণে সাইকেলের দোকানগুলোতে ভূরি ভূরি এমটিবি দেখা যায়। রোডবাইকের দেখা মেলে কালেভদ্রে।
সাইকেলটি কী কাজে ব্যবহার করবেন? যদি পাকা রাস্তায় দ্রুত চালানো উদ্দেশ্য হয়ে থাকে তাইলে রোড বাইক। সাইকেলের ফ্রেমের একটা আকার আছে যেটা আমাদের উচ্চতার সঙ্গে সম্পর্কিত। সাইকেল কেনার সময় এটা অবশ্যই খেয়াল রাখা উচিত। সাইকেল কেনার জন্য ভালো বাজেট করলেও সাইকেলের তালা, সেফটি গিয়ারস কেনার ব্যাপারে অনেকে ততটা গুরুত্ব দেন না। সাইকেল ও নিজের সুরক্ষার জন্য লক, হেলমেট ও হ্যান্ড গ্লাভস কেনা উচিত । আর সাইকেল চালানোর সময় রাস্তার একেবারে বাঁয়ের লেন ধরে চালানো উচিত। ট্রাফিক আইন মানার পরামর্শ দিলেন নিয়মিত কমিউট করেন এমন একাধিক সাইক্লিস্ট। এতে দুর্ঘটনার মাত্রাও কমে আসবে। তবে ঢাকায় সাইকেলকে আরও জনপ্রিয় করতে সাইকেল লেন ও পর্যাপ্ত পার্কিংয়ের ব্যবস্থা রাখা প্রয়োজন। সাইকেল চালনার সময় আমাদের শরীরের গুরুত্বপূর্ণ মাংসপেশিগুলো বিভিন্ন মাত্রায় কাজে অংশগ্রহণ করে। ফলে, পেশির গঠন দৃঢ় হয়। অন্য অনেক খেলাধুলার তুলনায় সাইক্লিংয়ে তেমন কোনো শারীরিক দক্ষতার প্রয়োজন হয় না। বেশির ভাগ মানুষ সাইকেল চালাতে জানে এবং একবার শিখে ফেললে কেউ তা ভোলে না। আবার সাইকেল চালানো বারবার অনুশীলন করে আয়ত্ত করতে হয় না। তাই এটি অন্য অনেক ব্যায়াম বা শারীরিক অনুশীলনের চেয়ে সহজ। সাইক্লিং স্বাস্থ্যের গঠন ঠিক রাখে, শরীরে অতিরিক্ত চর্বি জমতে দেয় না এবং শারীরিক কার্যক্ষমতা ও শক্তি বৃদ্ধি করে। এ ছাড়া নিয়মিত সাইকেল চালানোর ফলে পথ এবং শারীরিক বিভিন্ন প্রতিবন্ধকতা মোকাবিলা করার কারণে মানুষের ধৈর্যশক্তি বেড়ে যায়। আবার দীর্ঘদিনের অসুস্থতা কিংবা আঘাত থেকে সেরে উঠে স্বাভাবিক শারীরিক অবস্থা ফিরে পেতে সাইক্লিং একটি চমৎকার উপায় হতে পারে। স্বল্প শারীরিক সক্ষমতা নিয়ে দৈনন্দিন অল্প অল্প সাইক্লিং পুনরায় স্বাভাবিক শারীরিক কার্যক্ষমতা বৃদ্ধিতে সহায়তা করে। বর্তমানে সাইক্লিংয়ের অনেক প্রতিযোগিতা এবং স্টান্ট শুরু হয়েছে, সেগুলোতে অংশগ্রহণ একই সঙ্গে আপনাকে শারীরিক ও মানসিকভাবে সুস্থ রাখবে। এ ছাড়া সাইক্লিংয়ের মাধ্যমে ভ্রমণের পাশাপাশি পৃথিবীব্যাপী অনেক কার্যক্রম শুরু হয়েছে, যেগুলো একই সঙ্গে স্বাস্থ্যসচেতনতার পাশাপাশি অবসর বিনোদনের চমৎকার মাধ্যম হয়ে উঠেছে। প্রতিদিনের অনেক প্রয়োজন এবং স্বল্প পরিসরে যোগাযোগের ক্ষেত্রে যেকোনো পরিবহনের চেয়ে সাইক্লিংয়ের মাধ্যমে কম সময়ে এবং অর্থ ব্যয় না করেই তা সম্পন্ন করা যায়। বিশেষ করে যানজটের নগরে এক জায়গা থেকে আরেক জায়গায় যেতে সাইক্লিং একটি চমৎকার মাধ্যম হতে পারে। সাইক্লিং শরীরের ওজন নিয়ন্ত্রণ বা হ্রাস করার একটি ভালো মাধ্যম। কারণ এটি হজমশক্তি এবং খাবারের রুচি বাড়ায়, পেশি গঠন করে এবং শরীরের চর্বি পোড়ায়। সাইক্লিংয়ের পাশাপাশি একটি স্বাস্থ্যকর পরিকল্পিত খাদ্যাভ্যাস যেকারও ওজন কমাতে সহযোগিতা করবে। সময়ের সঙ্গে সঙ্গে প্রতিদিন সাইক্লিংয়ের পাশাপাশি সেটির পরিমাণ বাড়ালে তা যেকারও জন্য উপকারী হতে পারে। গবেষণায় দেখা যায়, প্রতিদিন শারীরিক অনুশীলনের মাধ্যমে অন্তত প্রায় দুই হাজার ক্যালরি পোড়ানো যায়। ব্রিটিশ গবেষণায় দেখা গেছে, প্রতিদিন ত্রিশ মিনিট সাইক্লিংয়ের ফলে একজন ব্যক্তির বছরে প্রায় পাঁচ কিলোগ্রাম চর্বি পুড়ে যায়। নিয়মিত সাইক্লিংয়ের ফলে ফুসফুসসহ পুরো শরীরে রক্ত সঞ্চালন বেড়ে যায়। ফলে, বিভিন্ন কার্ডিওভাসকুলার রোগ, যেমন, স্ট্রোক, উচ্চ রক্তচাপ এবং হার্ট অ্যাটাক ইত্যাদি আশঙ্কা কমে যায়। এ ছাড়া সাইক্লিং হৃৎপেশিকে শক্তিশালী করে এবং রক্তের চর্বির মাত্রা হ্রাস করে। গবেষণায় দেখা গেছে, গাড়িতে চড়া লোকজনের চেয়ে যারা নিয়মিত সাইক্লিং করে কর্মক্ষেত্রে যায় অথবা দৈনন্দিন দুই থেকে তিনবার সাইক্লিং করে, তাদের ফুসফুস দীর্ঘদিন পর্যন্ত সচল ও কার্যক্ষম থাকে। নিয়মিত সাইক্লিং মানুষকে হৃদ্‌রোগ থেকে রক্ষা করে। অনেক গবেষক ক্যানসারের কারণ হিসেবে নিয়মিত শারীরিক অনুশীলন করার অনীহার কথা বলেছেন। বিশেষ করে শারীরিক অনুশীলনের অভাবে কোলন ক্যানসার এবং স্তন ক্যানসারের ঝুঁকি অনেক বেশি রয়েছে বলে জানা গেছে বিভিন্ন গবেষণায়। দেখা গেছে, সাইক্লিংয়ের কারণে অন্ত্রের ক্যানসার হওয়ার আশঙ্কা কমে যায়। আবার কিছু কিছু গবেষণায় এটাও প্রমাণিত হয় যে নিয়মিত সাইক্লিং স্তন ক্যানসারের ঝুঁকি হ্রাস করে। সাইক্লিং শারীরিক অঙ্গবিন্যাস, কার্যক্ষমতা ও ভারসাম্য উন্নয়নে ভূমিকা রাখে এবং হাড়ের ফাটল ও ক্ষয় রোধ করতে সাহায্য করে। যদি কারও অস্টিওআর্থ্রাইটিস থাকে তবে দৈনন্দিন অনুশীলনের জন্য সাইক্লিং একটি আদর্শ মাধ্যম হতে পারে। কারণ, এতে শরীরের বিভিন্ন অঙ্গ–প্রত্যঙ্গে খুব কম চাপ পড়ে। মানসিক অসুস্থতা, যেমন: বিষণ্নতা, চাপ ও উদ্বেগ নিয়মিত সাইকেল চালানোর মাধ্যমে হ্রাস করা যেতে পারে। সাইক্লিংয়ের আনন্দ ও মজা যেকাউকে মানসিক চাপ এবং উদ্বেগ থেকে বের হয়ে আসতে সাহায্য করে।
কাজেই আর দেরি না করে একটি সাইকেল কিনে ফেলুন এবং নিরাপদ কোনো রাস্তায় নিয়ম করে পছন্দসই সময়ে সাইক্লিং শুরু করুন। হুটহাট বেড়াতে যান অনেকে। গাড়িতে উঠেই হয়তো মনে হলো, আরে তোয়ালেটাই তো আনা হলো না! রাতভর ভ্রমণ করে সকালে পৌঁছে দেখলেন ব্রাশ আনতে ভুলে গেছেন। এসব ঝামেলায় পড়তে না চাইলে বেড়াতে যাওয়ার আগে যেসব জিনিস জরুরি, তার একটা তালিকা করে নিন। এরপর ঝটপট ব্যাগে ভরে নিন জিনিসগুলো। সে ইদানীং খুব জেদি হয়ে উঠেছে। তার ইচ্ছেমতো কোনো কিছু না হলেই ভীষণ রাগ। যখন যা চাইবে না দিলে চিৎকার চেঁচামেচি, না খেয়ে থাকা; এমনকি ভাঙচুর করতেও দ্বিধা করে না। গতকাল মোবাইল ফোন ব্যবহার কমানোর কথা বলতেই চিৎকার করে বাড়ি মাথায় তোলার অবস্থা। ইদানীং বাবা-মা কোনোভাবেই তার জেদকে সামাল দিতে পারছেন না। কৈশোরের আবেগের প্রাবল্য, কৌতূহলপ্রবণতা আর স্বাধীনচেতা মনোভাবের কারণে সবকিছু নিজের ইচ্ছেমতো করার ইচ্ছা এবং সেই সঙ্গে অভিভাবকের কঠোর শাসন বা অতিরিক্ত প্রশ্রয় সন্তানের জেদি মনোভাব তৈরি করতে পারে। মনোবিজ্ঞানের একটা সূত্র হলো, যে আচরণ মনোযোগ বা প্রশ্রয় পায়, সেটা বেড়ে যাবে। আর যে আচরণ উপেক্ষিত হবে, সেটি ধীরে ধীরে কমে যাবে। প্রশ্রয় বা মনোযোগ আমরা নানাভাবে দিয়ে থাকি। যেমন, জেদ করলে সে যা চাইছে সেটা পূরণ করার মাধ্যমে, তাকে বকা বা সমালোচনা করার মাধ্যমে, এমনকি অতিরিক্ত বোঝানোর মাধ্যমেও তার জেদকে প্রশ্রয় বা মনোযোগ দিয়ে থাকি। সুতরাং সন্তানের জেদ কমানোর প্রথম পদক্ষেপ হলো তার অনাকাঙ্ক্ষিত আচরণ সম্পূর্ণ উপেক্ষা করা অর্থাৎ জেদ নিয়ে কোনো কথা বলা বা প্রতিক্রিয়া না দেখানো। জেদ করে তার কোনো চাহিদা ক্রমাগত উপেক্ষিত হলে ধীরে ধীরে এ আচরণ কমে আসবে। জেদ করে পরিবারের নিয়ম ভঙ্গ করলে উপেক্ষার পাশাপাশি সাময়িকভাবে তার প্রাপ্য সুবিধা অর্থাৎ তার প্রতি আপনার ভালোবাসার প্রকাশ প্রয়োজন অনুযায়ী কমিয়ে দিন। সন্তানকে পরোক্ষভাবে বুঝিয়ে দিন অনাকাঙ্ক্ষিত আচরণ বা জেদ করে যেমন সে তার দাবি আদায় করতে পারবে না, তেমনি অগ্রহণযোগ্য ব্যবহারে তার ‘সুবিধা’ কমে যাবে। যা চাইবে তা দেবেন না। আপনার সামর্থ্য থাকলেও সন্তানের কিছু চাহিদা অপূর্ণ রাখুন। এতে সন্তান যেমন বুঝতে শেখে আমাদের সব ইচ্ছা সব সময় পূরণ হয় না, তেমনি সে শেখে ‘না পাওয়াকে’ কীভাবে মানিয়ে নিতে হয়। ছেলেবেলা থেকেই এই মানিয়ে নেওয়ার শিক্ষা প্রাপ্ত বয়সে জীবনের নানা ‘না পাওয়া’, ব্যর্থতা, অপ্রতাশিত ঘটনা সহজভাবে মেনে নিয়ে সামনে এগিয়ে যেতে সাহায্য করবে। সন্তানের যেকোনো ভালো কাজে, যেমন—আপনার কথা শুনলে, জেদ কমিয়ে ফেললে, পরিবারের নিয়মকানুন মেনে চললে, খেলাধুলা বা পড়ালেখায় ভালো করলে তাকে তাৎক্ষণিকভাবে প্রশংসা ও ভালোবাসা প্রকাশ করুন। শিশু-কিশোর মূলত দেখে শেখে। কাজেই আপনি যদি অল্পতেই রেগে যান, গালিগালাজ, ভাঙচুর করার মতো অনাকাঙ্ক্ষিত আচরণ করেন, তাহলে স্বভাবতই আপনার সন্তান সেটাই শিখবে। সন্তানের ক্ষেত্রে আপনি যা চাইছেন সেটা নিজের আচরণে প্রতিফলন ঘটানোর চেষ্টা করুন। জেদ করলে বকা দেওয়া, গায়ে হাত তোলা, সমালোচনা করা থেকে বিরত থাকবেন। অতিরিক্ত বকা, সমালোচনা এর গুরুত্ব নষ্ট করে। সন্তান এ ধরনের আচরণে অভ্যস্ত হয়ে যায় এবং একসময় আর আমলে নেয় না। এ ছাড়া সন্তানকে বকা দিলে কিছুক্ষণ পর অভিভাবকের নিজেরই খারাপ লাগা কাজ করে এবং কোনোভাবে পুরস্কৃত করে পুষিয়ে দেওয়ার চেষ্টা করে। পরিণামে অনাকাঙ্ক্ষিত আচরণ কমার বদলে বেড়ে যায়। ছোটবেলা থেকেই সন্তানকে পরিবারের মূল নিয়মকানুন, যেমন—নিয়মিত স্কুল, বড়দের সম্মান, অনুমতি ছাড়া বাসার বাইরে সময় কাটানো বা অন্যের ব্যক্তিগত জিনিস, যেমন মানিব্যাগ, মোবাইল ফোন, ল্যাপটপ ধরা যাবে না ইত্যাদি সম্পর্কে অবহিত করুন। হোটেলে সকালের নাশতা সেরে আমরা ঝটপট রেডি হয়ে নিই। সকাল আটটায় হোটেল থেকে রওনা হই। সাফারি পার্ক পৌঁছাতে সময় লাগে প্রায় দেড় ঘণ্টা। ড্রাইভার নিজেই সব টিকিটের ব্যবস্থা করে দিলেন। আমরা প্রথমেই গেলাম পশুপাখি দেখতে। সাফারি পার্কের নিজস্ব বাস আছে। কেউ চাইলে টিকিট কেটে বাসে করেই ঘুরে দেখতে পারেন পুরো পার্ক। কিন্তু নিজস্ব গাড়িতে করে ইচ্ছেমতো জায়গায় দাঁড়ানো যায়, যেটা বাসে সম্ভব না। জেব্রা থেকে শুরু করে জিরাফ, ভালুক, গন্ডার, জলহস্তী, হরিণ সবই আছে এই পার্কে। সবচেয়ে আকর্ষণীয় ব্যাপার হলো বাঘ ও সিংহকে খাবার খাওয়ানো লাইভ দেখা। সাধারণত দিনে দুবার ওদের খাবার দেওয়া হয় সকালে ও বিকেলে। বিভিন্ন পশুপাখি দেখে আমরা ঢুকলাম সাফারি ওয়ার্ল্ডে, যেখানে রয়েছে বিভিন্ন জাতের পাখি, রিভার সাফারি ও বিভিন্ন শো। প্রথমে ঢুকতেই চোখে পড়ল রংবেরঙের ম্যাকাউ। হাতের ওপর বসিয়ে ছবি তোলার সুযোগ রয়েছে সেখানে। কিছু দূর এগোতেই কিছু ফুড ও জুস কর্নার চোখে পড়ল। জুস কর্নারের ঠিক বাঁ দিকেই রাখা আছে কিছু বাচ্চা বাঘ, যা খাঁচার ভেতর। বাঘের সঙ্গে ছবি তুলতে চাইলাম। শর্ত হলো একটি বাঘকে ফিডারে দুধ খাওয়াতে খাওয়াতে ছবি তুলতে হবে। খাওয়া শেষ, ছবি তোলাও শেষ। এরপর ঘুরে ঘুরে ডলফিন শো, সিল শো, এলিফ্যান্ট শো দেখলাম। সবচেয়ে বেশি মজা পেলাম স্পাই ওয়ার ও কাওবয় স্টান্ট শো দেখে। দুপুরের খাবার আমাদের প্যাকেজের মধ্যেই ছিল। বিভিন্ন ধরনের রেস্টুরেন্ট আছে ওখানে। যেকেউ তাঁর ইচ্ছেমতো রেস্টুরেন্টে খেতে পারবেন। আবার কেউ চাইলে বাইরে থেকে খাবার নিয়েও যেতে পারবেন। সাফারি পার্ক বিকেলেই বন্ধ হয়ে যায়। আমরাও তাই বেরিয়ে পড়লাম হোটেলের উদ্দেশে। পরের দিন সকালে আমরা বেরিয়ে পড়লাম পাতায়ার উদ্দেশে। সময় লাগল আড়াই ঘণ্টা। পাতায়ায় পৌঁছে আমরা একটি স্পিডবোট ঠিক করলাম পাতায়া আইল্যান্ডের জন্য। মাঝপথ পার হওয়ার পর দেখলাম, অনেক মানুষ প্যারাস্যুট রাইডিং করছে। ব্যস, আমরাও নেমে পড়লাম। প্যারাস্যুট রাইডিং শেষে আবার রওনা হলাম পাতায়া আইল্যান্ডের দিকে। এবার চোখে পড়ল স্কুবা ডাইভিং পয়েন্ট। এসব ওয়াটার অ্যাকটিভিটিস চার্জেবল। শেষমেশ আমরা পাতায়া আইল্যান্ড পৌঁছালাম, এক ঘণ্টা পর। স্বচ্ছ পানির সমারোহ আর অপূর্ব সুন্দর প্রাকৃতিক দৃশ্য। রেস্টুরেন্টের যেন অভাব নেই। স্পিডবোট অপারেটরের সঙ্গে কানেকশন থাকায় বিচের সিট খুব দ্রুত পেয়ে গেলাম। বেশ কিছু সময় এখানে কাটালাম। তারপর আবার ফিরে চললাম পাতায়ায়। পাতায়া থেকে ব্যাংকক যাওয়ার পথে টাইগার জুতে নামলাম। ওখানে বাঘ ও কুমিরের শো হয়। অনেকটা সার্কাসের মতো লাগল। ফেসবুকে ছবি দেখার পর থেকেই ফ্লোটিং মার্কেটে যাওয়ার অনেক ইচ্ছা ছিল। ট্যুর শুরু করার সময় তাই সবার আগে লিস্টে এই নামই লিখলাম। প্রতিদিনের মতো এদিনও ট্যাক্সি বুক করি হোটেলের লবিতে বসা ট্রাভেল বুথ থেকে। পৌঁছাতে সময় লাগে ৪৫ মিনিট। টিকিট করে নৌকায় উঠে প্রথমে অল্প পানির মধ্যে দিয়ে যাচ্ছিলাম। দুই পাশে ছিল অনেক দোকান। বিভিন্ন ধরনের জিনিস দিয়ে ভর্তি সেই দোকানগুলো। কেউ সাজিয়েছে জামা, কেউ জুতা, কেউ খেলনা। আবার ছোট ছোট ডিঙি নৌকায় করে ডাব, আইসক্রিমও বিক্রি হচ্ছে। অল্প পানি পার হয়ে পৌঁছালাম বেশি পানিতে। নৌকা দোলা শুরু করল। সঙ্গে সঙ্গে মাঝি আমাদের লাইফ জ্যাকেট বের করে দিলেন। এতক্ষণ ফাঁকাই ছিল, যেইনা বড় জায়গায় ঢুকলাম, ভিড়ও বাড়তে শুরু করল। সঙ্গে দোকানের সংখ্যাও। মাঝামাঝি এক জায়গায় দাঁড়িয়ে কিছু ফটোশুট করলাম। তড়িঘড়ি কিছু গিফট আইটেমও কিনলাম। তারপর আবার ফিরে চললাম। গাড়িতে উঠেই ড্রাইভারকে বললাম, শপিং মলে নিয়ে যেতে। সেখানে কেএফসিতে লাঞ্চ সেরে গেলাম শপিং করতে। সন্ধ্যা অবদি চলল সেটা। রাতে হোটেলে ফিরে পাশের বাংলা হোটেলে রাতের খাবার খেয়ে নিলাম। দুপুরে ফ্লাইট থাকায় আর কোনো প্ল্যান করিনি এদিন। আস্তেধীরে ঘুম থেকে উঠে নাশতা সেরে প্যাকিং সেরে ফেললাম। এয়ারপোর্ট ড্রপের ব্যাপারে আগেই কথা বলা ছিল হোটেলে। সময়ের অনেক আগেই এয়ারপোর্টে পৌঁছে যাই। সেখানে মোটামুটি সব দোকান ঘুরে দেখার সুযোগ হয়। তিন দিনের থাইল্যান্ড সফর শেষে এবার দেশে ফেরার পালা। স্থায়ীভাবে বাগান করতে চাইলে সিমেন্টের টব বেছে নেওয়া ভালো। চাইলে প্রয়োজনমতো এ ধরনের টব তৈরি করে নিতে পারেন। এ ছাড়া পোড়ামাটি কিংবা প্লাস্টিকের টব ব্যবহার করা যেতে পারে। এমন ধরনের টবে একটু রং করিয়ে নিলে ছাদবাগানটি হয়ে উঠবে নজরকাড়া। গ্রিলের সঙ্গে ঝুলিয়ে দেওয়ার জন্য বিভিন্ন ধরনের টব পাওয়া যায় নার্সারিতে। সেখান থেকে বিভিন্ন আকার ও পছন্দমতো নকশার টব এনে সাজালেও জায়গা বাঁচিয়ে বেশি গাছ লাগানো যাবে। এ ছাড়া বড় আকারের স্টিল বা প্লাস্টিকের ড্রাম মাঝ বরাবর কেটে টব হিসেবে ব্যবহার করা যায়। সাধারণত একটু বড় আকৃতির গাছ কিংবা ফলের গাছের জন্য এ ধরনের ড্রাম সুবিধাজনক। এতে গাছ দ্রুত বেড়ে উঠতে পারে। নার্সারিতে পাওয়া যাবে নানা আকৃতির টব। চাইলে ফেলনা প্লাস্টিকের বোতল, ভাঙা গ্লাস বা মগ, গামলা, বালতি, বাতিল করে দেওয়া বাথরুমের কমোড বা বেসিনকেও কাজে লাগানো যায় টবের বিকল্প হিসেবে। ঈদের সময় শিশুকে নিয়ে ভ্রমণের ক্ষেত্রে বাড়তি সতর্ক হতে হবে, নয়তো সন্তান অসুস্থ হলে আনন্দটাই মাটি। দীর্ঘ পথ ভ্রমণের ক্ষেত্রে অতিরিক্ত গরমে সদ্যোজাত শিশু অসুস্থ হয়ে পড়তে পারে, বেশি মানুষের সংস্পর্শে সংক্রমণ হতে পারে, তাই নবজাতক শিশুকে নিয়ে ভ্রমণ করার আগে চিকিৎসকের পরামর্শ নিতে হবে। নির্ধারিত সময়ের আগে জন্মানো শিশু কিংবা কম ওজন নিয়ে জন্মানো সদ্যোজাত শিশুকে নিয়ে ভ্রমণ না করাই ভালো। একটু বড় শিশুদের ক্ষেত্রে ভ্রমণ করার সময় খেয়াল রাখবেন, সড়কপথে ভ্রমণের ক্ষেত্রে তারা যেন সামনের আসনে কিংবা জানালার পাশে না বসে। জানালা দিয়ে মাথা বাইরে না যায়, সেদিকে খেয়াল রাখবেন। তা ছাড়া সামনে বসলে বাতাসের ঝাপটায় বাচ্চার সর্দি, টনসিল বা কানের সংক্রমণ হতে পারে। লঞ্চে গেলে ডেকে বা ছাদে শিশুরা যেন একা চলে না যায়। গাড়িতে অনেক শিশু খুব বমি করে ও অসুস্থ হয়ে পড়ে। রওনা হওয়ার ঘণ্টাখানেকের মধ্যে শিশুকে কিছু খাওয়াবেন না। ডাক্তারের পরামর্শে যাত্রার আধঘণ্টা আগে বমির ওষুধ খেলে এই সমস্যা অনেকটা দূর হবে। ভ্রমণে শিশুদের বাইরের কোনো খাবার খাওয়াবেন না, বাড়ি থেকেই খাবার তৈরি করে নিয়ে যান। সঙ্গে রাখুন যথেষ্ট ফোটানো পানি। বুকের দুধ খাওয়ানোর সুযোগ না থাকলে বাসা থেকে দুধ বের করে পাত্রে ভরে নিয়ে যান। এই দুধ ছয় থেকে আট ঘণ্টা পর্যন্ত ভালো থাকবে। ঈদের ভ্রমণে সময়সূচি ঠিক থাকে না, তাই শুকনো খাবার সঙ্গে নেওয়া ভালো। এই গরমে একদম নতুন কাপড়ে বাচ্চার অস্বস্তি হতে পারে, তাই পুরোনো নরম হালকা সুতি কাপড় পরান। ক্যাপ, সানগ্লাস, ছাতা ব্যবহার করতে পারেন। বাচ্চারা ঘন ঘন প্রস্রাব করে, তাই কোমল পানীয়, কফি, চা ইত্যাদি পরিহার করুন। খুব ছোট শিশুদের অবশ্য ডায়াপার পরাতে পারেন। আজকাল আকাশপথেও অনেকে ভ্রমণ করেন। বিমানে অতিরিক্ত শব্দে এবং বায়ুর চাপের তারতম্যের কারণে অনেক শিশুর কানে সমস্যা হয়। এ ক্ষেত্রে শিশুর কানে এয়ার প্লাগ লাগিয়ে রাখা ভালো। আজকাল অনেকে ঈদের সময় দেশের বাইরে ভ্রমণে যান। এ ক্ষেত্রে যে দেশে যাচ্ছেন, সে দেশের রোগের প্রকোপ অনুযায়ী টিকা নিতে হবে। বাচ্চা টিকা দিয়ে থাকলে সেই কার্ড নিতে ভুলবেন না। ঈদভ্রমণে যাত্রাপথে সন্তানের সাধারণ অসুস্থতায় ডাক্তারের পরামর্শে জ্বর, কাশি, সর্দির ওষুধ ও ডায়রিয়ার স্যালাইন এবং প্রাথমিক চিকিৎসার জন্য গজ, ব্যান্ডেজ ও অ্যান্টিসেপটিক ক্রিম সঙ্গে রাখতে পারেন। পরিচিত চিকিৎসকের সঙ্গে যোগাযোগের ফোন নম্বরটিও রাখা উচিত। কলেজ থেকে ফেরার পথে ক্লান্ত লাগছে। আজ ভীষণ গরম। পার্কে বড় বড় গাছের নিচে অনেক ছায়া। পলি ভাবল পার্কে একটু বসলে মন্দ হয় না। পানির বোতল খুলে পানি পান করে পার্কের বেঞ্চে খানিকক্ষণ বসার পর হঠাৎ অনেক দূর থেকে একজন ভীষণ বুড়ো পথচারী তার কাছে এসে বসল। সাথে এসটোলারে বসা একটা তিন বছরের মিষ্টি বাচ্চা। ভদ্রমহিলার পরনে সাদা পরিষ্কার কাপড়। চেহারায় নুরানি ভাব; পান খাচ্ছিল। কিছুক্ষণ পর ভদ্রমহিলা জিজ্ঞেস করলেন, ‘মা গো, তুমি কি বাঙালি? কোথায় থাকো? তোমার নাম কী? তোমারে দূর থেইকা দেইখাই আইলাম। এইহানে তো আমাগো দেশের মানুষ কম দেখি। এইখানকার মানুষ খালি হাই-হ্যালো করে। দেশে হইলে এতক্ষণে কত মানুষ দেখতাম; কত কথা কইতাম।’ বুড়ো মহিলার নস্টালজিয়ায় সে একটু বিব্রত হলো। কলেজ শেষে ক্লান্ত বলেই সে একটু পার্কে এসে একান্তে বসেছে। কেন যে উনি এসে তাকে এত কথা জিজ্ঞেস করছেন? সে ইতস্তত করে উত্তর দিল, ‘হ্যাঁ, আমি বাঙালি।’ সঙ্গে সঙ্গে ভদ্রমহিলা উত্তর দিল, ‘তোমার মায়াভরা মুখ দেইখাই বুঝছি। তাই তো দূর থেইকা তোমার কাছে আইয়া বইলাম।’ কেন জানি পলির একটু মায়া লাগল মহিলাটির প্রতি। তারপর দুজন দীর্ঘক্ষণ বসে কথা বলল। একসময় ভদ্রমহিলা বললেন, ‘মা গো তুমি কী কর?’ আমি স্কুলে চাকরি করি। ওহন বুঝি স্কুল থেইকা আইছ মা? না এ দেশে জুন-জুলাই মাসে স্কুল বন্ধ থাকে। তাইলে কই থেইকা আইলা? মুখটা একদম শুকনা লাগতাছে। কিছু খাইছ মা? তার মনে হলো একেবারে নিজের মায়ের মতো জেরা করছে। সে বলল, ‘আমি নিজের জন্য একটু পড়ালেখা করছি। আমার চাকরির জন্য কিছু ক্যাডেট দরকার। আমার একটা ছেলে আছে। ওকে দেখাশোনা করে এত দিন নিজে পড়াশোনা করতে পারিনি। ছেলে একটু বড় হওয়ায় আবার শুরু করেছি।’ ঠিক করতেছ মা। শিক্ষা একমাত্র শক্তি মা। আইজ আমি এই দেশে আইয়া ঝিয়ের কাজ করি। বেবিসিটিং করতেছি। পান খাওনের পয়সা ছিল না এক সময়। অনেক কষ্ট হইত। আমার ছেলে বাংলাদেশ থেইকা এমএ পাস কইরা এই দেশে আইছিল; একটা চাকরি করে। তার পোলা আছে। নাতি ভারী সুন্দর; তিন বছর বয়স। মাত্র ৩৫ বছর বয়সে আমার স্বামী মারা গেছে। দুই ছেলে, আর এক মেয়েরে আমিই পড়ালেখা শিখাইছি; বিয়া দিছি। অনেক কষ্ট করছি। এহন ওরা বড় হইছে; চাকরি করে ভালা আছে। বড় ছেলে বউয়ের বাচ্চা হওনের সময় আমারে এইহানে আনছে অ্যাপ্লাই কইরা। পোলাডা যত দিন বড় হয় নাই আমারে রাখছিল। নাতিডা বড় হইতেই বউ আমারে অপমান শুরু করল। একদিন ছেলে আমারে ডাইকা কইল, “মা ,তোমারে আনছিলাম আমার ছেলের জন্য। এহন ও বড় হইছে; স্কুলে যায়। তোমার আর থাকার দরকার নাই।” ছেলেরে কইলাম, “বাবারে তোমাগো মানুষ করণের লাইগা আমি আর অন্য কোনো চিন্তা করি নাই। সহায়-সম্বল সব বিক্রি কইরা তোমাগো মানুষ করছি। বাকিটা বিক্রি কইরা তোমারে আর তোমার বউরে বিদেশ আসার খরচ দিছি। এহন আমারে চইলা যাইতে কও? আমার তো কোথাও যাওয়ার জায়গা নাই বাবা। তোমার মামা আমারে সাবধান করছিল। আমি তবুও করছি, কারণ তোমরাই আমার পৃথিবী।”
‘শুইনা বউ কয়, ‘এইহানে থাকতে হইলে আপনার খরচ দিতে হইব। আমি চাকরি করি। আপনার ছেলে চাকরি করে। আপনি বইসা খাবেন—এইটা হইতে পারে না।” কইলাম, “ক্যামনে টাকা দিমু? আমি তো কাজ করি না। আমি কইলাম, ‘তোমাগো ছেলেরে আমি দেখি, ওর জন্য সবকিছু করছি ওর জন্মের পর থেইকা। রান্না করি। এত দিন এগুলা বইসা খাওয়া তো হয় নাই মা। তোমার পয়সা লাগত না?” সাথে সাথে বউ আমার চুলের মুঠি ধইরা কয়, ‘বুড়ি তুমি খোটা মাইরা কথা কও আমার পোলারে নিয়া; এত বড় সাহস।” ভদ্রমহিলা বলেই চলেন, ‘নিজের পোলাও কইল, “মা তুমি আমার পোলার জন্য কী করছ? কেমনে এইডা কইলা? সত্যি কথা, আমরা আর মা বাড়তি লোকের খরচ নিতে পারতাছি না। তুমি দেশে যাওগা; নাইলে ঝিগিরি কইরা খাও।”
সে অবাক হয়ে সেই বৃদ্ধ মহিলার কথা শুনছিল। সে ভাবছিল এত নির্মম মানুষ কী করে হয়। মহিলা চোখের পানি বারবার মুছছে আর কথাগুলো বলছেন। তারপর কী করলেন? তারপর মা এ দেশে কাউরে চিনি না। রাস্তা ঘাট জানি না। আমি পান খাইতাম। পয়সা নাই পান কিনতে পারি না। মনে হইত পান ছাড়া আমার মাথা যেন কাজ করে না। মাথা ঘুরায়। একদিন মন ভীষণ খারাপ। এই পার্কে আইয়া বইয়া আছি। হঠাৎ তোমার মতো অল্প বয়সী এক মাইয়া আইসা বইল আমার পাশে। কইল, ‘আপনি কী করেন? কোথায় বাসা?’ কইলাম, ‘এই কাছেই থাকি।’ কইল, ‘খালা আমি আপনার মতো মুরব্বি টাইপ খুঁজছি, যে আমার মেয়েকে রাখবে আর আমার জন্য একটু রান্না করবে।’ মনে হইল আল্লাহ এই মাইয়ারে আমার জন্যই পাঠাইছে। কইলাম, ‘তোমার বাসা কই?’ মাইয়াডা কইল, ‘এই তো হিলের ওপর। আমি আর আমার স্বামী দুজনই ডাক্তার। একটা মেয়ে আছে। ওর জন্য একটা বিশ্বস্ত লোক খুঁজছি।’ কইলাম, ‘আমি কাজ করতে চাই। তুমি কি আমারে লইবা মা?’ আমি সাথে সাথে রাজি হইয়া গেলাম। হেই থেইকা ওগো লগে আছি মা। আইজ দুই বছর পার হইল ওগো সাথে আছি। আমি আমার সন্তান হারাইয়া আরেক সন্তান পাইছি। ওরা কয় আমি ওগো মা। এই যে দেখ দুই জোড়া সোনার বালা; ওরা বানাইয়া দিছে। বকাঝকা করি; এত পয়সা কেন নষ্ট করে। পাগল মাইয়া কয়, ‘মায়ের জন্য খরচ করলে পয়সা নষ্ট হয় না। পান খাওয়ার লাইগা বাংলাদেশ থেইকা রুপার পানের বাটা, আর সুপারি কাটার সরতা কিনা আনছে আমার জন্য। এই যে দেখ মোবাইল ফোন কিননা দিছে। এই যে আমার নাতনি; ওদের মাইয়া। নাম অহনা। আমারে নানু কইয়া ডাকে। এরই মধ্যে ফোন বেজে উঠল। আমার মাইয়ার ফোন। ‘আমি আর অহনা ভালো আছি মা। ফল আমি খামু; চিন্তা কইরো না। অনেক ধরনের খাবার নাতনিকে খাওয়ানের চেষ্টা করছিল। সে জানতে চাইল, ‘আচ্ছা আপনার ছেলে আর তার বউয়ের এখন কী খবর?’ আছে ভালো। ওদের সাথে দেখা হয় মাঝে মাঝে। একমাত্র সরকারি ফাইল চেকের সময় আমার এখানে আসে। আমি সাইন দিয়া দিই। পরে ওরা জমা দিয়া টাকা উঠায়। আপনি সাইন দেন কেন? ওরা টাকা তো আপনাকে দেয় না; আপনার জন্য খরচও করে না। ওই টাকায় নিজেরা আনন্দ করে। থাক মা ও তো আমারই ছেলে। আমাকে ও মা নাইবা ভাবল। আমি তো মনে করি ও আমার ছেলে। ও যদি আমারডা খাইলে কষ্ট হয় না। এরই মধ্যে তার স্বামীর ফোন এল। সে বলে, ‘আমাকে আজ উঠতে হবে। আরেকদিন কথা বলব।’ সঙ্গে সঙ্গে ভদ্রমহিলা ছোট একটা বাক্স থেকে দুটো তেলের পিঠা বের করে সাধতে লগলেন। একটা নিল সে । বলছিলেন, ‘মা আমি তোমার অনেক সময় নিলাম। তোমারে অনেক মায়া লাগছে। ভালো থইক মা। বাসায় চল, হাঁসের মাংস রানছি।’ আজকে না। আরেকদিন যাব। ফোন নম্বরটা দিল। বলল, ‘খালম্মা কল করবেন।’ যেতে যেতে সে ভাবছিল জীবনে কিছু মানুষ শুধু পথচারীই নয়। কেমন যেন ব্যথা অনুভব হলো তাঁর জন্য। ভাবল, কী করে এমন মায়াবতী মাকে সন্তান অপমান করে ঘরছাড়া করে? এই মায়াভরা হাতের কত আদর একদিন ওই সন্তান নিয়েছে। তারপরও তার কাছে মায়ের ঠাঁই হলো না। সেই মাকে আজ অন্যের ঘরে কাজ করে খেতে হচ্ছে; বিচিত্র এই দুনিয়া। অনেক বছর আগের কথা। আমরা তখন একটা আটতলা ভবনের বাসিন্দা। এই ভবনের তিনটি পরিবার ছাড়া বাকি সবাই বাংলাদেশি। প্রবাসে বাঙালিদের মধ্যে পারস্পরিক সম্পর্ক যেন আত্মার আত্মীয়। সাপ্তাহিক ছুটির দিনে কারও না কারও বাসায় পার্টি থাকবেই। এটা আমাদের এখানে একটা রেওয়াজ বলা যায়। যা হোক, আমাদের ভবনের তৃতীয়তলায় এক বিধবা আপু ছিলেন। স্বামী মারা যাওয়ার পর দীর্ঘদিন ধরে দু সন্তান নিয়ে এখানে বসবাস করছিলেন তিনি। তিনি ছিলেন খুব নম্র ও ভদ্র। ভবনের সবাই তাঁকে একটু সমীহ করে চলতেন। তাঁর ভাইবোন ও আত্মীয়স্বজনদের চাপে পড়ে শেষ পর্যন্ত বাংলাদেশে গিয়ে দ্বিতীয়বারের মতো বিয়ের পিঁড়িতে বসেন। দেশ থেকে ফিরে এসে আপু সবাইকে বড় মুখ করে জানালেন, তাঁর বর খুব ভালো মনের একজন মানুষ। সবার কাছে দোয়া চাইলেন, তিনি যেন তাঁর নতুন বরকে যত দ্রুত সম্ভব আমেরিকা নিয়ে এসে সুখে সংসার করতে পারেন। অবশেষে আপুর নতুন বর আমেরিকায় এলেন। নিজেকে মহাজ্ঞানী ও বাকি সবাইকে তুচ্ছ জ্ঞান করে চলেন। আমাদের সাপ্তাহিক গেট-টুগেদার পার্টিতে প্রথমবার এসেই নিজেকে ‘রায় বাহাদুর’ হিসেবে জাহির করলেন। তাঁর কথা বলার ভাবে মনে হচ্ছিল, তিনি বাংলাদেশের শীর্ষ দশ প্রভাবশালী ধনী ব্যক্তিদের একজন। তিনি অতি উচ্চ শিক্ষিত, আর আমেরিকায় কোনো একটা নামকরা ইউনিভার্সিটিতে পিএইচডি করবেন। আর আমাদের বিভিন্নভাবে হেয় করে কথা বলে নিজেকে এই সোসাইটির উচ্চ পর্যায়ের সম্মানিত ব্যক্তি হিসেবে উপস্থাপন করতে চাইছিলেন তিনি। আমরা আপুর মুখের দিকে তাকিয়ে প্রথম দিনেই তাঁর কোনো কথার জবার দিইনি। সবাই চুপচাপ তাঁর আচরণ হজম করছিলাম। তবে আসল রূপ প্রকাশ পেতে বেশি দিন লাগেনি। একদিন রাতে সে নিশ্চিন্তে নাক ডেকে বেহুঁশ হয়ে ঘুমাচ্ছিলেন। পাশে তাঁর ঘুমন্ত স্ত্রী, মানে আপু আচানক ধুপধাপ হাউমাউ শব্দে জেগে উঠে দেখেন, সে বুড়োদের মতো শরীর ও গলার স্বরে চিৎকার করার চেষ্টা রাত তখন আনুমানিক সাড়ে তিনটা বা চারটা হবে। এত রাতে এমন অস্বাভাবিক ব্যাপার; সবাই কম-বেশি আতঙ্কিত। দু-একজন সাহসী পুরুষ হাতের কাছে যা পেয়েছে, তা-ই নিয়ে বের হলেন ইতিমধ্যে। ততক্ষণে এক-দুই করে আশপাশের সবাই জেগে উঠেছে। এর মধ্যে আপু দৌড়ে ঘর থেকে একটা লুঙ্গি এনে তাঁর বরের পেছনে সমানতালে ছুটতে শুরু করেছেন। কিন্তু বেচারি আপুকে সেই মাহেন্দ্রক্ষণ আসার কোনো সুযোগই দিচ্ছে না সে। বিভিন্ন ফ্ল্যাটের পুরুষদের সবাই বের হয়েছেন। ‘কী হয়েছে, ঘটনা কী?’ এই মুহূর্তেই পুলিশও এসে হাজির। এবার মূল ঘটনায় আসি। আমেরিকায় শীতের সময় প্রচণ্ড ঠান্ডা থেকে বাঁচার জন্য প্রতিটি ঘরে হিটিং সিস্টেম আছে। রুমের টেম্পারেচার অনুযায়ী হিট চলে বন্ধ হয়। বন্ধ হওয়ার পর যখন আবার চালু হয়, তখন মাঝে মাঝে বিকট ঘটাং ঘটাং শব্দ হয়। বিশেষ করে পুরোনো অ্যাপার্টমেন্ট ভবনের হিট চালু হওয়ার আগে মাঝেমধ্যে এমন ভীষণ শব্দ করে। আটতলা ভবনের তৃতীয়তলায় হনু মিয়া থাকেন। তাঁর অ্যাপার্টমেন্টের জানালার নিচেই হিটিংয়ের ব্যবস্থা। সেই জানালার সঙ্গেই জরুরি বহির্গমন সিঁড়ি। হিট চালু হওয়ার সময় মাঝেমধ্যে বিকট শব্দ হওয়ার বিষয়টি সম্পর্কে তার ধারণা ছিল না। সেদিন রাতে ঘুমের ঘোরে এ আওয়াজ তাঁর কানে যেই না গেছে, তিনি ভয়ে দিশেহারা হয়ে এক্কেবারে বিদিশা। তাঁর ধারণা হয়েছে, জানালা ভেঙে ডাকাত ঘরের ভেতর ঢোকার চেষ্টা করছে। অজান্তেই দীর্ঘশ্বাস বের হয়ে যায়। ছবি দেখে স্বপন অনুমান করে ব্যক্তিত্ব ও আভিজাত্যের ছোঁয়া এখনো তাঁর হারিয়ে যায়নি। অনেক বছর হয়ে গেল। কখনো ভুলতে পারেনি পারুলকে। বয়সে তেমন একটা পার্থক্য ছিল না। স্কুল থেকে ফিরে পড়ার টেবিলে বসলেই জানালায় চোখ যেত। কোনো মোহনীয় দৃষ্টি আস্তে করে সরে পড়ত। ওরা শহরে নতুন আসায় স্বতন্ত্রতা বজায় রেখেছিল অনেক দিন। ওর মার্জিত আচরণ এবং চলাফেরায় কিছুদিনেই দৃষ্টি আকর্ষণ করে। পারুলদের সঙ্গে স্মৃতিগুলো জীবনের আনন্দ বেদনায় মিশে আছে এখনো। স্বপনও ঢালাওভাবে কারও সঙ্গে মেশার সুযোগ পেত না। কঠিন শাসনে তার বেড়ে ওঠা। এদের আগমনে খেলাধুলার পরিধি অবশ্য বেড়ে গিয়েছিল। 
এক সময় তাদের পরিবারের মাঝে আত্মিক সম্পর্ক গড়ে ওঠে। এমনকি কোনো কিছু কারওর অগোচরে থাকত না। অবস্থাদৃষ্টে মনে হলো তাদের মধ্যে আর কোনো রাখঢাক নেই। মফস্বল শহরের দিনগুলো স্বপ্নের মতো পার হয়ে যায়। ছন্দপতন হবে সে রকম ভাবনা কখনোই তাকে তাড়া করেনি। মধুর একটা আকর্ষণ ছিল পারুলের প্রতি। পারুল নিজেকে কখনো প্রকাশ করেনি সে সময়। জানালায় এক পলক তাকিয়ে রহস্যময় হাসি নিয়ে হারিয়ে যেত। বাড়ির আঙিনায় এক সঙ্গে তারা চোর পুলিশ খেলেছে। পুকুরে একই সঙ্গে সাঁতার কেটেছে। প্রজাপতির মতো ডানা মেলে পারুল ঘুরে বেড়াত। ভালো লাগা কী কঠিন যন্ত্রণা তখনো বোঝেনি। সেই বয়সে একসঙ্গে খেলা করা অতি সাধারণ ব্যাপার। কখনো এই সাধারণটা ভিন্ন বাঁক নেয়। পারুল তাদের বাসায় ঘন ঘন আসতে থাকায় অনেক কিছুতে রং বদলে দিয়েছিল। কতটা বছর জীবন থেকে চলে গেছে। আজ কেমন আছে পারুল? সে সময় কী রকম ভাবনায় ছিল কোনো দিনও জানতে পারেনি। সেদিন আচমকা ফেসবুকে বন্ধুত্ব হয়ে যায়। পারুই প্রথম রিকোয়েস্ট পাঠায় এবং সে যথেষ্ট অবাক হয়ে গিয়েছিল। কখন যে জীবন থেকে এতগুলো বছর হারিয়ে গেছে। দেরি না করে অজানা শিহরণে অ্যাকসেপ্ট করে নেয়। কিছুদিন থেকেই পারুলের নাম ফেসবুকের পাতায় ঘুরপাক খাচ্ছিল। প্রথমে চিনতে পারেনি। ইচ্ছে হলেও সে রিকোয়েস্ট পাঠায়নি। যদি আগের মতো অহমিকায় দূরত্বকে বেছে নেয়। অনেক বছর আগে যেভাবে জীবন থেকে হারিয়ে গিয়েছিল। ভীষণ কঠিন মেয়ে। সেই স্মৃতিগুলো এখনো তার চলার গতিকে থামিয়ে দেয়। কষ্টের সাগরে ভাসিয়ে নিয়ে যায়। যেদিন জানতে পারে, ওরা তাদের ছোট্ট শহরে আর থাকবে না। বাবা বদলি হয়ে যাচ্ছেন অন্য শহরে। সেদিন সত্যিই হারিয়ে গেল প্রজাপতির মতো অন্য কোনো বাগানে। খবর পেল বিয়ের পিঁড়িতেও বসতে যাচ্ছে। তখন সে কলেজের দ্বিতীয় বর্ষের ছাত্র। ডাক্তারি বা ইঞ্জিনিয়ারিং এমন কিছু পড়ার স্বপ্নে বিভোর। ছোট ভাই বিয়ের কার্ড নিয়ে আসে। তারা কেউই যেতে পারেনি। মনটা মোচর দিয়ে ওঠে। সেদিন মনে হয়েছিল সে কেন আরও বড় হলো না। সম্ভবত পারুল বিদেশে চলে যাওয়ার আগে স্বামী ও ভাইবোনদের নিয়ে বাসায় বেড়াতে আসে শেষবারের মতো। রীতিমতো শো আপ। এই আগমন উপলক্ষে তাদের বাসায় বিরাট আয়োজন করা হয়েছিল সেদিন। গভীর দৃষ্টিতে পারুলকে দেখে ভীষণ কষ্ট পেয়েছিল। ওকে পাওয়ার কোনো যোগ্যতা বা সামর্থ্য কোনোটাই তখন তার ছিল না। নীরবে মেনে নিয়েছিল এই পরিণতি। পারুলেরও কোনো ভাবান্তর লক্ষ্য করেনি সেদিন। হয়তো পারু ভেবেছিল, ওতো সামান্য, এখনো কোনো যোগ্যতাই নেই অথবা কিছুই ভাবেনি। পারুল যে সুখী এতে কোনো সংশয় নেই। ফেলে আসা সেই দিনগুলি জীবন্ত হয়ে ওঠে। সে সময় অন্যরকম কিছু ঘটতে পারত। ইদানীং তার পোস্ট দেখে মনে হয়, আগে যে রকম জানালায় দাঁড়িয়ে হঠাৎ মিলিয়ে যেত এখনো সেই লুকোচুরি আছে তার চালচলনে। অব্যক্ত বেদনায় স্বপন গুমরে মরে। তাকে নিয়ে ভাবতে চায় না। তবুও বেশি করে মনে পড়ে। পারুলেরও কি এখনো তাকে তেমনি মনে পড়ে? 
কখনো পারু তার পোস্টগুলোতে কমেন্ট করেনি। ভুলেও না। শুধু লাইক দিয়ে যায়। জিজ্ঞেস করতে পারত এত দিন পরে কেমন আছে। তবে কি কোনো অভিমান আছে অথবা দুর্বলতা? দুজনে পরিণত বয়সে দিব্যি সুখেই আছে। আটলান্টিকের দুপাড়ে উন্নত বিশ্বের ব্যস্ততম দুটো শহরে আধুনিক জীবনযাপনে অভ্যস্ত হয়ে দীর্ঘদিন তারা বসবাস করছে। সামান্যতম কোনো যোগাযোগের আগ্রহ নেই কারও। এখন পর্যন্ত কেউই নিজ থেকে কথা বলেনি। অনেক কিছু বলতে পারত। সুখ দুঃখের কথা! চাওয়া পাওয়া বা স্বপ্ন ভঙ্গের কোনো কিছু। এখন তো এসব আর কোনো ব্যাপার নয়। কত অপরিচিত জনের সঙ্গে তো চ্যাটিং হয়। মন ভরে দীর্ঘক্ষণ কথা বলে। একে অপরের খবর ঠিকই পেয়ে যায়। পৃথিবী তো এখন হাতের মুঠোয়। কিন্তু মানুষের মন? সে তো ধরা ছোঁয়ার বাইরে। মুহূর্তের ব্যবধানে অনেক কিছু পাল্টে যায়। জীবন তো খুব অল্প সময়ের। আটলান্টিকের দুপাড়ের দূরত্বের মতো তাদের মনেরও ব্যবধান কিন্তু থেকে যায়। এমন কি হতে পারত না? পারুল তার জীবনে এসেছিল। সংসারের দায়িত্ব তাকে দিয়ে সে নাক ডেকে ঘুমাত নিশ্চিন্তে। ছেলেমেয়েদের সঙ্গে চমৎকার সমঝোতা করে যেত। ছেলেমেয়েগুলো কি সাংঘাতিক এক একজন! ওদের সঙ্গে পেরে উঠছে না সে। ব্যক্তিত্ব ও আভিজাত্যে পশ্চিমা স্টাইলে বড় করে তোলা এক একজন বড় বড় করপোরেট অফিসের গুরুত্বপূর্ণ প্রকৌশলী। তাদের এমন উচ্চতায় নিয়ে যেতে স্বপন সর্বশক্তি ব্যয় করেছিল। এখন তাদের মনোজগতে ঢুকতে পারা যেন অসম্ভব কিছু। নিজেকে নিতান্তই বেমানান ঠেকে। নিজের ব্যক্তিত্বকে খোয়াতে পারে না সে। মরে যাবে তবুও মচকাবে না। কত দিন ভেবেছে কোথাও হারিয়ে যাবে। 
পারুলের মতো কেউ নিজস্ব আভিজাত্য ও স্টাইল নিয়ে সেতুবন্ধন করতে আসবে! তাকে এই কঠিন পরিস্থিতিতে আলোয় নিয়ে যেতে সহযোগিতা করতে থাকবে। কখন যে পারুলের ছবি দেখে এমন অবাস্তব ভাবনা পেয়ে বসে। জীবনের এই বাঁকে এসে তাঁকেই মনে পড়ে কেন বেশি! কিছু স্মৃতি এখনো ভেসে বেড়ায়। ওর বাবার বদলি অর্ডার আসার পর একদিন তাকে ডেকে বললেন, ‘কিছুদিনের জন্য তোমাকে আমাদের বাসায় থাকতে হবে, কোনো অসুবিধা হবে না তো? তোমার খালাম্মা অনেক ভয় পান। আমাকে কয়েক দিনের জন্য নতুন জায়গায় গিয়ে থাকতে হবে।’ 
পারুল ড্রয়িং রুমের বিছানা ঠিক করে রেখে দিত। কোনো দিন বাইরে বৃষ্টি হচ্ছে অঝোরে। ছোট ভাইবোনদের সঙ্গে সে ক্যারম খেলছে। হঠাৎ খেয়াল হলো পারুল আসছে না। কিছুদিন আগেও তারা সবাই মিলে ক্যারম খেলছে। পাশের খোলা জায়গায় ব্যাডমিন্টন খেলেছে। এমন পরিবর্তন দেখে স্বপন কিছুটা কষ্ট পায়। এটা কি তার প্রতি অবহেলা! সে জানে কিছুদিনের মধ্যেই ওরা একেবারে চলে যাচ্ছে। দৃষ্টি বিনিময় হলে আগে হাই হ্যালো করত। ইদানীং দূরত্ব রেখে চলে। স্বপন বিষয়টি স্বাভাবিকভাবে মেনে নেয়নি। সে তো ইচ্ছে করে থাকতে আসেনি। মাথামুণ্ডু কিছুই আঁচ করতে পারে না। সে কি এমন কিছু বলেছে যার জন্য পারুল ক্ষেপে আছে। 
নিশ্চয়ই কোনো কারণে ভীষণ কষ্ট পেয়েছে। সুযোগ বুঝে জিজ্ঞেস করবে! একদিন যেচে কথা বলতে গেল। একদম পাত্তাই দেয়নি। স্বপনের আত্মসম্মান বোধে লাগে। সেদিনের স্মৃতিগুলো স্বপনকে বেদনার নীল সাগরে ভাসিয়ে নিয়ে যায়। তারপর এতটা বছর! ক্ষতটা যেন মাথাচাড়া দিয়ে ওঠে। জীবনসংগ্রামের শেষ অধ্যায়ে আবার তার নীরব আবির্ভাব। দূর থেকে তাকে পর্যবেক্ষণে রাখছে। তার গতিবিধিতে এমনটা প্রকাশ পায়। প্রায় স্ট্যাটাসে লাইক দেয়। পারুল যে তার শুভাকাঙ্ক্ষী খুব বুঝতে পারে। খুব ইচ্ছে করে, তার সঙ্গে যদি প্রাণ খুলে একান্তে কথা বলতে পারত! জেনে নিত, কেনইবা এমন দুর্বার আকর্ষণ। তাকে সেদিন কি ভালোবেসে ফেলেছিল! আটলান্টিকের উত্তাল ঢেউয়ের মাঝে তার ইচ্ছাগুলো দু-কুলেই আঁচড়ে পড়ে। চলন্ত গাড়ির জানালায় তাকিয়ে থেকে এক ধরনের শূন্যতায় ভরে উঠে শায়লার মন। কিছুতেই যেন শান্তি পাচ্ছে না। দারুণ অস্থিরতায় তাকাচ্ছে এদিক-ওদিক। রাস্তার পাশের বুনো ফুলের স্বর্ণাভ আভা তার মনের মধ্যে তৈরি করে দিচ্ছে নিঃসঙ্গতার তীব্র অনুভূতি।
হঠাৎ ফরিদের চোখ পড়ে শায়লার ওপর। সবুজ জিনসের ওপর চকলেট কালারের একটা কামিজ পরেছে শায়লা। দেখে বোঝাই যায় না, এই মাত্র খুলনার মোংলার এক অজপাড়াগাঁ থেকে সে দু ঘণ্টা আগে আমেরিকার মাটিতে পা রেখেছে। দু-একটা কুশলাদিতে শায়লাকে একটু হালকা করতে চায় ফরিদ। শায়লার শুকনো ঠোঁট-মুখের দিকে তাকিয়ে পাশের একটা ফাস্ট ফুডের দোকান থেকে একটা বার্গার আর কোক, নিজের জন্য একটা কফি নিয়ে আসে ফরিদ। কফিতে চুমুক দিতে দিতে শায়লাকে প্রশ্ন করে সে, বাইরের দিকে তাকিয়ে কি ভাবছিলে? অনেকক্ষণ কোনো জবাব দেয়নি শায়লা। গুমরে ওঠা কান্না সামলে বলে, মায়ের কথা ভাবছিলাম। মাকে অসুস্থ রেখে এসেছি। নিরিবিলি কিছু কথা হয় দুজনের মধ্যে। তারপর সোজা গাড়ি চালিয়ে চলে যায় ফরিদের স্টুডিও অ্যাপার্টমেন্টে। তার অ্যাপার্টমেন্টটা খুবই ছোট। কাঠের হালকা পার্টিশনের ওপারে বেডরুম। সিটিং স্পেসে শুধু একটি সোফা। তার সঙ্গেই রান্নাঘর।
ফরিদ লক্ষ্য করে, বিষণ্নভাবে চোখের পাপড়ি ঘন ঘন তুলে তার দিকে তাকাচ্ছে শায়লা। মনে হয়, তার মনে জমছে কিছু কথা কিংবা কৌতূহল; কিন্তু কীভাবে তা পাড়বে সিদ্ধান্ত নিতে পারছে না। তার চোখের ভাষা বুঝে ফরিদ তা সমাধানের চেষ্টা করে। একটিমাত্র বিছানা দেখিয়ে বলে, তুমি শোবে বিছানায় আর আমি ঘুমাব সোফায়। শায়লা কিছু বলতে গিয়েও থেমে যায়। কিছু বলার সুযোগ না দিয়ে ফ্রিজে রাখা কিছু খাবার বের করে আনে ফরিদ। শায়লাকে মাইক্রোওয়েভ ওভেন দেখিয়ে বলে, এটুকু গরম করে রাতের খাবার সেরে নিতে হবে। একটু বেলা করে ঘুম ভাঙে ফরিদের। বাথরুম সেরে এসে দেখে, শায়লা রান্না ঘর গোছাচ্ছে। চা করার ইচ্ছে হচ্ছে। কিন্তু গ্যাসের চুলোর ব্যবহার জানা না থাকায় ইতস্তত করছে। ফরিদ ব্যাপারটা বুঝতে পেরে এগিয়ে এসে বলল, আপাতত এটা থাক। চলো আমরা বাইরে সকালের নাশতা সেরে নেব। শায়লা বলল, ফরিদ ভাই আমাকে একটু দেখিয়ে দেন, আমি ঠিকই শিখে ফেলব। ঠিক আছে, আগে চল নাশতা সেরে আসি। ফরিদ এখন কাজে বের হয় না। শায়লাকে নিয়ে ঘুরতে বের হয়। ম্যানহাটন সিটির বিশেষ বিশেষ স্থাপনা ঘুরে দেখায়। পাতাল রেলে চলাচলের নিয়মকানুন শেখায়। বেশির ভাগ পাতাল ট্রেনের নাম থাকে ইংরেজি হরফে। কোনো হরফের ট্রেন কোন লাইনে চলবে, তা ইংরেজি হরফ মনে রাখলেই চলবে। যেমন ‘ই’ ট্রেনে চড়ে সরাসরি ওয়ার্ল্ড ট্রেড সেন্টারে যেতে পারবে। শায়লাকে নিয়ে হাঁটতে হাঁটতে এসব তালিম দিচ্ছে ফরিদ। যেন একজন আপন মানুষের সান্নিধ্যে এসেছে দীর্ঘ প্রতীক্ষার পর। তাই একজন বিজ্ঞ শিক্ষকের মতো সব বুঝিয়ে দিচ্ছে। শায়লা শুধু হাঁ হাঁ বলেই যাচ্ছে। দুজনে হাঁটছে আর কথা বলছে। 
এক সময় শায়লা চলার গতি শ্লথ করে সামনে এসে দাঁড়িয়ে একটু থেমে বলল, এ রকম ধূলিমাখা চশমার কাচ দিয়ে দেখছেন কীভাবে? বলেই ফরিদের চোখ থেকে চশমা খুলে নিয়ে তাতে মুখের বাষ্প মাখিয়ে ওড়নার প্রান্ত দিয়ে মুছে আবার ফরিদকে পরিয়ে দিল। সঙ্গে সঙ্গে চশমাটি নাকের সিঁড়ি বেয়ে একদম প্রান্তে চলে এলে শায়লা মুখে ওড়না চেপে হাসতে হাসতে হুমড়ি খেয়ে ফুটপাথে পড়ার উপক্রম হয়। এই প্রথম দুজনার চোখাচোখি হলো। ফরিদ অনেকক্ষণ শায়লার চোখে চোখ রেখে তাকিয়ে থাকে। শায়লার মুখাবয়বে ক্লান্তি ছড়ানো গাঢ় মেঘ। কিন্তু ফরিদের চোখে চোখ পড়তেই তার আঁখি যুগলে খেলে যায় কৌতূহলের নীলাভ আভা। ফরিদ তার শরীর ঘেঁষে দাঁড়াতে চাইলে অন্তরঙ্গতার অবসান ঘটিয়ে মুহূর্তেই সরে পড়ে শায়লা। ভিনদেশি ভাষায় কথা বলতে বলতে এক যুগল পরস্পরকে চুমু খেয়ে তাদের পাশ দিয়ে চলে যায়। শায়লা এখন একাই ঘুরে বেড়ায় ম্যানহাটনের রাস্তায়। কাজ খোঁজে। যেকোনো ধরনের একটা কাজ। এত দিন তো ফরিদের ওপর নির্ভরশীল হয়ে আছে। এখন সে শেয়ার করতে চায়। বেচারা ফরিদ আপন মানুষের মতো দেখভাল করছে শায়লাকে। ম্যানহাটনে চাকরি খুঁজতে গিয়ে পরিচয় হয় বাবলুর সঙ্গে। এক কনভিনিয়েন স্টোরে কাজ করে বাবলু। অনেক দিন এ দেশে আছে। নতুন অভিবাসীদের বিশেষ করে মেয়েদের সঙ্গে পরিচয় হলে সাহায্যের হাত বাড়িয়ে দেয় সে। তার মাধ্যমে শায়লা কাজ পেয়ে যায় এক বাঙালি মালিকানার ইন্ডিয়ান রেস্টুরেন্টে। সহকর্মী সবাই বাঙালি পেয়ে শায়লা খুবই উৎফুল্ল। মধ্য রাতে বাসায় ফিরে কাজের অভিজ্ঞতা শেয়ার করে ফরিদের সঙ্গে। কিন্তু তাতে উৎসাহিত হয় না। সে চায়নি শায়লা রেস্টুরেন্টে কাজ করুক। তার ইচ্ছে ছিল শায়লা এ দেশে পড়াশোনা করে যোগ্যতা অর্জন করে ভালো কাজের সন্ধান করুক। বেচারা ফরিদ। দীর্ঘদিন গত হলো এ দেশে স্টুডেন্ট ভিসা নিয়ে এসেছিল। লেখাপড়ার পাশাপাশি গাড়ি চালকের পেশা বেছে নেয়। আজ অবধি একই পেশায় আছে। পড়ার খরচা জোগাতে অনেক টাকার প্রয়োজন বলে এ স্বাধীন পেশাকেই বেছে নিয়েছিল। কিন্তু বৈধ কাগজপত্রের কোনো সুরাহা হয়নি আজও। তাই হয়তো আশায় বসতি করে আঁকড়ে পড়ে আছে এ দেশে। হয়তো-বা স্বপ্নের ঘোরে তাকিয়ে আছে প্রতিফলিত আলোর দিকে। রূপকথার গল্পের রাজকন্যার বেশে আজ হাজির হয়েছে শায়লা তারই আঙিনায় বসন্তের সুবাতাস হয়ে। যেন গেল দু দশকের পরে আঁকা কোনো জলরঙের চিত্রপট থেকে বেরিয়ে বেড়াতে এসেছে কেউ ফুল হাতে প্রজাপতিতে সয়লাব এ কাননে।
উৎসব আর আনন্দে এভাবেই কেটে গেল একটি বছর। শায়লা মুগ্ধ হলো ফরিদের অকৃত্রিম মানবতার সান্নিধ্যে এসে। সে ধীরে ধীরে ভুলতে লাগল, তার বাপ–মায়ের অসহায়ত্বে বাগ্‌দত্তা জীবনের কথা। একদিন খোশগল্পে মশগুল হয়ে সৌজন্যবশত ফরিদ প্রস্তাব করে বসে, দেখ শায়লা আমরা দুজন যেভাবে বসবাস করছি এটাকে ইংরেজি পরিভাষায় বলে ‘লিভ টুগেদার’। এটা আমাদের সমাজ ব্যবস্থায় গ্রহণযোগ্য নয়। আমার বন্ধু-বান্ধবের কাছে বারবার প্রশ্নবদ্ধ হচ্ছি। তাই বলছিলাম, তোমার পেরেন্‌টসের মতামত নিয়ে আমরা শুভ কাজটা সেরে নিলে কি ভালো হতো না? শায়লা জানত, এ প্রশ্নের সম্মুখীন তাকে হতেই হবে। তাই কোনো ভণিতা না করে সেও আগ্রহ দেখিয়ে বলে, হাঁ আমিও তাই ভাবছি। কথাগুলো বলার সঙ্গে সঙ্গে শায়লার কানে ভেসে আসে বাঁশরির করুণ মূর্ছনার সুর ব্যঞ্জনা তাকে ব্যাকুল করে তোলে। তির্যকভাবে নাড়া দেয় তার হবু স্বামীর দেনার দায়ের কথা। যার কাছ থেকে বিরাট অঙ্কের টাকা নিয়ে তার মা-বাবা অঙ্গীকারবদ্ধ হয়ে শায়লাকে আমেরিকায় পাঠিয়েছে।
ফরিদ ইতস্তত করে প্রশ্ন করে, এত কী ভাবছ শায়লা! শায়লা কোনো জবাব দিতে পারেনি, মুহূর্তেই যেন তাকে বিরাট ডিপ্রেশনে পেয়ে বসেছে। বারবার ভেসে উঠছে মল্লিক সরকারের কথা। যার কাছ থেকে টাকা নিয়ে সে আমেরিকায় এসেছে এবং তার মা-বাবা রাজি হয়েছিল টাকার বিনিময়ে কন্যাদান করবে বলে। পরদিন মধ্য রাতে ফোন পেয়ে শায়লার ঘুম ভাঙে। অপর প্রান্ত থেকে মায়ের ভীষণ আকুতি। শয়তান মল্লিক খুবই জ্বালাচ্ছে। বলছে, মেয়েকে দেশে ফিরিয়ে এনে আমার সঙ্গে তার বিয়ের ব্যবস্থা করা না হলে এর ফল ভালো হবে না। তল্লাটের মস্তান হিসেবে মল্লিক এক বাক্যে পরিচিত। তার দাপটে এলাকাবাসী ভীত। মায়ের ফোন পেয়ে শায়লা একেবারে নার্ভাস হয়ে গেল। শ্যাম রাখে না কূল রাখে, এই মনঃকষ্টে তার দিন–রাতের অবসান হতে চায় না। চেতন–অবচেতনের দোলাচলে বহুক্ষণ। এ যেন অলীক কোনো ঝড়ের পূর্বাভাসের অন্তর্গত আবেগ। দিন পাঁচেক পর অচেনা পারফিউমের সুরভি ছড়িয়ে ফরিদের কাছে আসে শায়লা। খানিক ঝুঁকে তার পাশে বসে। তারপর উষ্ণ নিশ্বাসে ফরিদের পাঁজর কাঁপিয়ে, আহ্লাদী ভঙ্গিতে বলে, ‘মা ফোন করেছিল। আমাকে দেশে ফিরে যেতে হবে এবং সম্ভব হলে এ সপ্তাহের মধ্যে। এ পর্যন্ত বলে সে ফরিদকে কিছু বলার সুযোগ না দিয়েই ম্লান হেসে চলে গেল। শায়লার হঠাৎ এমন আচরণে ফরিদ মারাত্মক অবাক হলো। ইস্ট রিভারের পার ধরে হাঁটতে শুরু করে ফরিদ। এমন জটিলতা কখনো কখনো সৃষ্টি করে তীব্র স্ট্রেস। তখন নদীতীর তার একমাত্র অবলম্বন। আজকাল এটা তার স্বভাব হয়ে দাঁড়িয়েছে। আমি আর পলি দুই বান্ধবী। দুজনের মধ্যে একেবারে অন্তরাত্মার টান। যেমন হয় দুই বোনে বোনে। যা কিছুই রান্না হোক, দুজনে একে অপরের সঙ্গে শেয়ার করবই। এই যেমন পলির রান্না করা মাছ মনির খুব প্রিয়। পলি মাছ রান্না করলে, এক বাটি চালান হবে আমার কাছে। তেমনি আমার হাতের প্রিয় কিছু রান্না পলির কাছে চালান যাবেই। এমনি এক চালাচালির ভেতর ঘটে গেল সেই বিখ্যাত ঘটনা। ঘটনা এই! আমার দেশের বাড়ি বগুড়া; বগুড়ার একটি বিশেষ রান্না আঞ্চলিক ভাষায় বলে আলুর ঘাটি। এই আলুর ঘাটি পলির খুব প্রিয়। এক সন্ধ্যায় আমি আলুর ঘাটি রান্না করে, পলির ঘরের উদ্দেশ্য যাওয়ার জন্য যেই না দরজা খুলেছি, অমনি এক স্প্যানিশ যুবক আগে থেকেই হয়তো দরজায় ওত পেতে ছিল। আমাকে একহাত দিয়ে বুকে ধাক্কা মেরে ঘরের ভেতর আবার ঢুকিয়ে দিল। বেকুব ব্যাটা জানে না, আমি শুধু অশরীরী জিন ভূত ডরাই, মানুষরূপী ভয়ংকর পিচাশকে কখনোই ভয় পাই না। এদের প্রতিহত করার মনের জোর নিয়েই আমি চলি। তুই কোন ছ্যারা রে? যুবকটির ধাক্কা খেয়ে মুহূর্তের মধ্যে বুঝে ফেলেছি কি ভয়ানক ঘটনা ঘটতে যাচ্ছে। মনে মনে আল্লাহকে ভরসা করে কেরামতি দেখানো শুরু করলাম বেচারা স্প্যানিশ ছ্যারার ওপর। আমার প্রথম প্রতিক্রিয়া, এক্কেবারে খাস বাংলায় গালিগালাজ। যেকোনো জাতি বিশেষ মুহূর্তে কিন্তু মাতৃভাষার গালির প্রতি ভীষণ টান অনুভব করে। আমিও তাই করলাম। ধাক্কা খেয়ে আমিও গায়ের সমস্ত শক্তি দিয়ে ওই ছ্যারাকে দিলাম পাল্টা ধাক্কা। ওই ছ্যারা হয়তো ভেবেছিল অবলা নারী ধাক্কাতেই কাইত হয়ে যাবে, তারপর তার পৈশাচিকতার নমুনা পেশ করবে। তাই নাকি রে? এমন আহ্লাদী আশা নিয়ে এসেছ? তোর এই আশার ওপর আজ আমি আলুর ঘাটি ঢালব রে বাছাধন। মৃত্যু পর্যন্ত শিউরে শিউরে উঠবি আমাকে স্মরণ করে। যুবকটি আমার আচমকা ধাক্কা সামলাতে না পেরে পেছনে টালমাটাল হতে হতে আমি ঝেড়ে দিলাম এক লাথি। ব্যাস ছ্যারা ধপাস করে ফ্লোরে যেই না বসে পড়েছে, অমনি সদ্য চুলা থেকে নামানো টাটকা গরম আলুর ঘাটি ব্যাটার মুখ বরাবর ছুড়ে পরিবেশন করলাম। নে, এবার গরম-গরম আলুর ঘাটি খা। এর মাঝে ধুমাধুম বাড়ি আর ধাক্কা চলছে। আমি মাঝে মাঝে চিন্তা করি, আমাদের দেশের মেয়েরা যদি একটু এমন সাহস বুকে ধারণ করে চলতো, তবে এত অযাচিত পরিস্থিতি মোকাবিলা করা কত্ত সহজ হতো। আরে তুমি মেয়ে আর ওরা ছেলে। মেয়েদের গায়ের জোর কম হলেও বুদ্ধির জোর তো আছে। কেন আমি পারব না, আমি বেচারি, আমি অবলা, চিন্তা করে নিজেকে ধ্বংস করব? বুকে সাহস আর বুদ্ধি থাকলে সামান্য আলুর ঘাটিই অনেক বড় অস্ত্র হয়ে ওঠে। বৃষ্টি পড়েই যাচ্ছে। ঝলসে ওঠা বাজের পর উচ্চারিত মেঘমন্দ্র স্বর মাঝেমধ্যে সুর কাটাচ্ছে জলপতনের। সেই সঙ্গে যোগ হয়েছে ঝোড়ো বাতাস। বড় বড় গাছগুলো চাবি দেওয়া পুতুলের মতো দুলছে বাম থেকে ডানে। মনে হচ্ছে, আরেকটু দুললেই হয়ে যাবে চিৎপটাং। সব মিলিয়ে দেখা ও শোনার মতো অভিজ্ঞতা, যেন ইউটিউবের কোনো মেডিটেশন ভিডিও থেকে তুলে আনা। এমন চমৎকার সন্ধ্যার ভেতর অনায়াসে তলিয়ে যাওয়া যায়। শুধু প্রয়োজন একজন সঙ্গীর। কিন্তু মন যাকে চাইছে, সেই মুনার বৃষ্টি ভালো লাগে না। বৃষ্টি জিনিসটা মুনার কাছে বৈচিত্র্যহীন নীরস। আমার তর্ক করতে ভালো লাগে। কিন্তু মুনার সঙ্গে তর্ক করাটা নিরর্থক। কথার পিঠে কাট কাট কথা বলে কালো ঘাম ছুটিয়ে দেয়। একটু এদিক-সেদিক হলে কোনো ছাড় নেই। গলার মোলায়েম স্বরটাকে এক জায়গায় স্থির রেখে একের পর এক মারণাস্ত্র ছোড়ে। আগ্রাসী ফাস্ট বোলারের সামনে পড়া টেলএন্ডারের মতো তখন বারবার ডাক করে নিজের গর্দান বাঁচাতে হয়। বোধ হয় এ জন্যই মুনার এত আকর্ষণ। অমোঘ অতলান্তিক টান। মুনার সঙ্গে পরিচয় মাস তিনেকের। এতটুকু সময়ের মধ্যেই হৃদয়ে একটু একটু করে দাগ কেটে প্রায় পুরোটাই অধিকার করে ফেলেছে। অথচ আমাদের এখনো দেখা পর্যন্ত হয়নি। সে সুযোগও নেই অবশ্য। তিন মাস ধরে আমি একটা সামরিক একাডেমিতে আটকে আছি। ট্রেনিংয়ের কাজে একটু একটু করে নিজেকে ক্ষয়ে স্রেফ দিন গুনছি। আর মাত্র তিন মাস। তারপর আসবে আকাঙ্ক্ষিত ছুটি। সেদিনই ছুট দেব ঢাকার দিকে। সেখানে অপেক্ষা করে আছে মুনা। আমার প্রিয়তমা মুনা। আমাদের পরিচয়ের গল্পটা খুব আহামরি নয়। ফেসবুকে ফ্রেন্ড সাজেশন এসেছিল। মোটামুটি সুশ্রী প্রোফাইল ছবি দেখে ফ্রেন্ড রিকোয়েস্ট পাঠিয়েছিলাম। সঙ্গে সঙ্গে এক্সেপ্ট করে সে আমাকে মেসেজ পাঠিয়েছিল, ‘কে আপনি?’ প্রশ্ন শুনে ধন্দে পড়ে গিয়েছিলাম। এ আবার কেমন মানুষ বাবা! চাকরির সুবাদে প্রাপ্ত অহং উচ্চ রেখে জবাব দিয়েছিলাম, ‘আমি কে সেটা আমার প্রোফাইলে লেখা আছে। কষ্ট করে দেখে নেবেন।’ বলব না কেন? এলেবেলে কেউ তো আমি নই। সামরিক বাহিনীর পদস্থ কর্মকর্তাদের যেখান থেকে যাত্রা শুরু হয়, সেই সিঁড়িতে পা দিয়েছি। কেবল ট্রেনিং শেষ হওয়ার অপেক্ষা, তরতর করে সামনে এগোব। তা ছাড়া প্রোফাইলের ছবিটাও ইউনিফর্ম পরা। এমন একটা জলজ্যান্ত মানুষকে পরিচয় জিজ্ঞেস করার সাহস হয় কী করে? খানিক বাদে দেখি সে মেসেজটা সিন করেছে। আমি লিখলাম, ‘না চিনলে আনফ্রেন্ড করে দেন।’ সে দ্রুত জবাব দিল, ‘আপনি রিকোয়েস্ট পাঠিয়েছেন, আপনিই করুন না!’ জবাব দেখে আমার পিত্তি জ্বলে গেল। আনফ্রেন্ড করতে গিয়েও করলাম না কড়া কয়েকটা কথা বলার জন্য। কিন্তু উনুনে সসপ্যান চড়ালে আগুন যেভাবে উপরিতলের শেষ জলবিন্দুটুকু পর্যন্ত শুষে নেয়, ঠিক সেভাবে আমার সবটুকু রাগ হঠাৎ করে উবে গেল। ভীষণ কৌতূহল হলো। কে এই মেয়ে? কীসের এত দেমাগ তার? আমাকে সে ইগনোর করে কীভাবে?  নরম হয়ে পরদিন আবার মেসেজ দিলাম। লক্ষ করলাম, তার অহং বেশ থিতিয়ে এসেছে। আমাদের কথা বাড়তে থাকল। তারপর ফোন নম্বর আদান-প্রদান এবং শেষ পর্যন্ত মেসেঞ্জারে ভিডিও চ্যাট। এভাবে ফুরফুর করে কেটে গেল তিন মাস। একাডেমির জীবন খুব কঠিন। ক্ষেত্রবিশেষে নির্দয়, নির্মম। কষ্টের অভ্যাস খুব একটা নেই বলে আমার জন্য আরও কঠিন। মুনা জীবনে যোগ না হলে আমার কী হতো জানি না। হয়তো চাকরি ছেড়ে চলে যেতাম। দেমাগটা বাদ দিলে খুব লক্ষ্মী একটা মেয়ে মুনা। আমাদের পছন্দ-অপছন্দের তালিকাটা বিপরীত মেরুর হলেও সে আমাকে বুঝতে পারে। এই ব্যাপারটাই আমাকে নির্ভার করে দেয়। সব মিলিয়ে ভালোই ছিলাম আমরা। শুধু তিন দিন ধরে তার কোনো হদিস নেই। সে নেই। ফোন, ফেসবুক, ইনস্টাগ্রাম, মেসেঞ্জার, হোয়াটসঅ্যাপ থেকে লাপাত্তা। বাঁ হাতে সিগারেট আর ডান হাতে চায়ের কাপ নিয়ে আমি বৃষ্টি দেখায় মন দিলাম। মুনার মনোটোনাস বৃষ্টি আছে। কিন্তু মুনা নেই। কোথায় গেল সে? তিন দিন আগের কথা মনে পড়ছে। খুব ছোট্ট একটা ব্যাপার নিয়ে আমাদের ঝগড়া হয়েছিল। উত্তেজনায় আমি খানিকটা চেঁচামেচিও করেছি। রেগে গেলে আমার হুঁশ থাকে না। মুনা জানে এটা। আগেও কয়েকবার এমন হয়েছে। কিন্তু তখন তো মুনা এভাবে ডুব দেয়নি। বড়জোর দু-এক দিন আমাদের কথা বন্ধ ছিল। তারপর আমিই বরফ গলানোর উদ্যোগ নিয়েছি। কাজও হয়েছে। এবার তবে কী হলো? রুমে ঢুকে মোবাইল ফোন হাতে তুলে নিলাম। চ্যাট হিস্ট্রি পড়ব। বোঝার চেষ্টা করব আসলে ভুলটা কোথায়। ডেটা অন করতে গিয়ে করলাম না। দেখি আমার রুমমেট অনিক কানে হেডফোন লাগিয়ে খিক খিক করে হাসছে। ও প্রান্ত থেকে কী বলছে জানি না, কিন্তু অনিককে দেখে মনে হচ্ছে নিশ্চয়ই দারুণ কিছু। এমনিতে খুব শান্ত আর সরল ছেলে অনিক। হাসলে ওর হাসি চোখ পর্যন্ত স্পর্শ করে। নিজের মন খারাপের মধ্যেও ওর আনন্দ দেখে ভালো লাগল। আমাকে দেখে সে কান থেকে হেডফোন সরিয়ে রেখে বলল, ‘কী তমাল ভাই, বৃষ্টি দেখা হইল?’ আমি ম্লান হাসি হাসলাম। সে বলল, ‘চলেন না বারান্দায় বসি। বৃষ্টি আমার ভালো লাগে না। কিন্তু সে ভালোবাসে। চলেন দেখি বৃষ্টিতে আসলে কী আছে?’ বলে সে মোবাইলের দিকে ইঙ্গিত করল। কয়েক দিন ধরেই অনিককে ফোনে গুজুর গুজুর করতে দেখি। রাতে ঘুমাতে যাওয়ার সময় তাকে ফোন চালাতে দেখি। ভোরে পিটির জন্য ওকে ডেকে তুললেও দু-এক মিনিটের জন্য তার ফেসবুকে ঢোকা চায়। বুঝতে পারছিলাম যে তার কোনো বান্ধবী জুটেছে। আজ সে ব্যাপারটা খোলাসা করল। বারান্দায় যাওয়ার উদ্দেশে উঠে বসামাত্র আমি তাকে নিবৃত্ত করার চেষ্টা করলাম। চোখ টিপে কথা চালিয়ে যাওয়ার ইশারা করলাম। কিন্তু সে এক গাল হেসে বলল, ‘ওর কালকে পরীক্ষা আছে। আর কথা বলব না।’ বারান্দায় পাশাপাশি দুটো চেয়ারে বসলাম দুজনে। রুমমেট হলেও আমাদের খুব একটা কথা হয় না। দুজনের ব্যক্তিত্ব দুরকম হলে যেমন হয়। আমি যেমন চঞ্চলমতি, ঠিক তেমনি ধীর-স্থির অনিক। তবে ট্রেনিংয়ে খুব মনোযোগ। আর্মি অফিসার হওয়াটাই তার জীবনের লক্ষ্য ছিল। সুযোগটাকে একেবারে লুফে নিয়েছে। 
বৃষ্টি তখনো পড়ছে। অনিক আমার প্যাকেট থেকে একটা সিগারেট বের করে নিয়ে দুই হাতের আঙুলে লোফালুফি করতে লাগল। ‘প্রেমে পড়ছ নাকি অনিক?’ প্রশ্নটা না করে পারলাম না। সে সিগারেট দুই ঠোঁটের ফাঁকে নিয়ে কায়দা করে জ্বালালো। তারপর একরাশ ধোঁয়া ছেড়ে বলল, ‘জি ভাই। জীবনে প্রথমবার।’ ধোঁয়ার রহস্যময়তার মধ্যেও দেখলাম তার ফরসা গাল রাঙা হয়ে উঠছে। সে নিজেই সব বলবে ভেবে চুপ করে গেলাম। সে আমাকে ভুল প্রমাণ করে চুপ করে রইল। জিজ্ঞেস করলাম, ‘কীভাবে পরিচয়? আগে থেকেই চেনাজানা নাকি?’ সে জিব কেটে বলল, ‘না না ভাই। এই তো ফেসবুকে। দুই মাস হলো পরিচয়। কিছুদিন ধরে ফোনে কথা বলা শুরু করেছি। এক সপ্তাহ ধরে ভিডিও চ্যাট হচ্ছে।’ আমি একটা দীর্ঘশ্বাস চেপে গেলাম। অনিক ব্যাপারটা লক্ষ করল না। সে বলতেই থাকল, ‘জানেন মেয়েটা মাত্র ও লেভেলে পড়ে। কিন্তু কী চিন্তা, দারুণ উইট। ঢাকায় গেলে আপনার সঙ্গে পরিচয় করিয়ে দেব। আপনি ইস্কাটনে থাকেন না? হ্যাঁ, কেন বলো তো? ‘সে থাকে মগবাজারে।’ কথাটা শুনে একটু খটকা লাগল। রুমমেটের গার্লফ্রেন্ড সম্পর্কে অতিরিক্ত কৌতূহল দেখানো উচিত না জেনেও জিজ্ঞেস না করে পারলাম না, ‘মগবাজারে কোথায়?’ 
‘বড় মগবাজার, মসজিদের গলি।’ শুনে আমার বুক ধড়ফড় করতে লাগল, ‘সে কী নর্দান স্কলার্সে পড়ে?’ ‘হ্যাঁ, বনানী ক্যাম্পাস। আপনি চেনেন নাকি?’ এইবার আমার হাত-পায়ের তালু ঘামতে লাগল। কাঁপা কাঁপা গলায় বললাম, ‘মেয়েটার নাম কি মুনা?’ 
‘তানজিনা মুনা। আপনি তো তাকে চেনেন দেখছি।’ অনিকের হাত থেকে খপ করে সিগারেট কেড়ে নিলাম। জোরে জোরে দুটো টান দিয়ে অনিককে বললাম, ‘মেয়েটার ছবি দেখাও তো।’ হঠাৎ এমন ব্যবহারে কিছুটা থতমত খেয়ে গেল অনিক। চোখভরা বিস্ময় নিয়ে বলল, ‘কী হয়েছে তমাল ভাই? কোনো সমস্যা নাকি?’ আমি মাথা নেড়ে না বললাম। সে নিখাদ অনিচ্ছা নিয়ে রুম থেকে ফোন নিয়ে এল। ফেসবুক খুলে যে প্রোফাইল ছবি দেখাল, সেটা মুনার ছবিই বটে। আমার মেরুদণ্ড দিয়ে একটা শীতল স্রোত নেমে গেল। মনে হলো আমার শ্বাস বন্ধ হয়ে যাবে। এদিকে অনিক ব্যাগ্র গলায় প্রশ্ন করেই যাচ্ছে, ‘কী হয়েছে তমাল ভাই? শরীর খারাপ লাগতেছে নাকি? এমন করছেন কেন?’ অনেক কষ্টে চোখের জল গোপন করলাম। মুনার এ কেমন প্রতারণা! অনিককে বললাম, ‘তোমাকে বলব। মেয়েটা ভিডিও কল দিলে আমাকে ডেকো তো।’ 
সে রাতে আর ঘুম হলো না। পাশের বিছানায় দেখলাম অনিকও এপাশ-ওপাশ করছে। প্রেম ও সংশয়ের মাঝামাঝি একটা বিবমিষা জাগানো অনুভূতি আমাকে সারা রাত দংশন করতে লাগল। সূর্য ওঠার আগেই ঘাম–ঝরানো পিটির কাজে নামতে হবে। একেবারে নির্ঘুম থেকে একাডেমিতে একটা দিন টেকা খুব কষ্টকর। এই সম্ভাব্য অনির্বচনীয় যন্ত্রণাও চোখে ঘুম আনতে পারল না। সারা দিন মাঠে শারীরিক ও মানসিক যন্ত্রণায় কাটিয়ে সন্ধ্যায় রুমে এসে গা এলিয়ে দিলাম। ঘুমিয়েছি কি ঘুমাইনি, এমন সময় অনিক এসে আমাকে ডেকে তুলল। মুখটা থমথমে। বলল, ‘আমার সঙ্গে একটু আসেন।’ অনিকের টেবিলে গিয়ে ল্যাপটপের পর্দায় চোখ রাখতেই চমকে উঠলাম। মুনা, মুখ টিপে হাসছে। আমাকে যেন চেনে না। কখনো দেখেনি, আমার কথা শোনেনি। আমাদের মধ্যে কোনো সম্পর্ক হয়নি। এক বুক যন্ত্রণা নিয়ে চেয়ারে বসলাম। মুনা বলতে লাগল, ‘অনিক, এই বুঝি তোমার রুমমেট? ভাইয়া, আসসালামু আলাইকুম। আপনার কথা অনেক শুনেছি অনিকের কাছে।’ আমি শুকনো মুখে ধন্যবাদ দিলাম। অনিক বলল, ‘ভাইয়া বোধ হয় তোমাকে চেনেন। কালকে তোমার কথা বলতেই ঠিক ঠিক চিনতে পারলেন। ঢাকার পোলা, ইস্কাটনে বাসা। কী ভাইয়া, ওকে চেনেন?’ আমি মাথা নাড়িয়ে না বললাম। ‘আসলে ওদিকে টিউশনি করাতাম তো, ওনাকে দেখেছি বোধ হয় দু-একবার।’ মুনা হাসল। টোল পড়া সুন্দর হাসি। আমার হৃদয় গলে যাওয়ার কথা, কিন্তু কষ্টে চোখে পানি চলে এল। আমি তাড়াতাড়ি অনিক-মুনার কাছ থেকে বিদায় নিয়ে বাথরুমে ঢুকে অনেকক্ষণ কাঁদলাম। এরপর দিন কাটতে লাগল যন্ত্রণায়। সারা দিন আমার রুমমেটের খুনসুটি দেখি, হাসি-আনন্দ-অভিমান দেখি আমারই প্রিয়তম মানুষটির সঙ্গে। এই যন্ত্রণা যে কী রকম তীব্র, সেটা অভিজ্ঞতায় না থাকলে বলে বোঝানো যাবে না। কোনোমতে দাঁতে দাঁত চেপে টিকে থাকলাম। দেখতে দেখতে একাডেমিতে ছুটির সময় হয়ে গেল। যথাসময়ে বাসায় পৌঁছলাম। পরের দিন নিজেই গেলাম বড় মগবাজার। আঁতিপাঁতি করে খুঁজেও মসজিদের গলির তানজিনা মুনাকে খুঁজে পেলাম না। কাজিনকে দিয়ে নর্দান স্কলার্স স্কুলেও খোঁজ নিলাম। এই নামে কেউ নেই। কোনোকালেও ছিল না। ফেসবুকে নর্দান স্কলার্সের ও লেভেলের কয়েকজনের সঙ্গে পরিচয় হলো। ওদের কাছে মুনার ছবি পাঠিয়েও কিছু উদ্ধার করতে পারলাম না। কেউ তাকে কোনো দিন দেখেনি। ছুটি শেষ। মনের মধ্যে বিশাল খটকা নিয়ে ফিরে এলাম একাডেমিতে। আবার সেই কঠোর শৃঙ্খলার জীবন, নাভিশ্বাস ওঠা বন্দী জীবন। ব্যাচমেটদের সঙ্গে কোলাকুলির মধ্যেই জানতে পারলাম, অনিক ফেরেনি। ফিরবেও না। মানসিকভাবে নাকি এতটাই অসুস্থ হয়ে পড়েছে যে ওকে সিঙ্গাপুরে পাঠাতে হয়েছে। সবাই নানা কথা বলাবলি করতে লাগল। পুরো একাডেমিতে আলোড়ন পড়ে গেছে, কেউ জানে না কী হয়েছে অনিকের মতো প্রাণবন্ত ছেলের। সংশয়ের দোলাচলে দুলে নিশ্চুপ হয়ে রইলাম আমি। মুনার কথা একটিবারের জন্যও বললাম না কাউকে। ভেবেছিলাম এই রহস্য নিয়েই আমাকে বাকি জীবন কাটাতে হবে। অনিক তো আগেই শেষ, আমার মৃত্যুর সঙ্গে সঙ্গে মৃত্যু হবে মুনা–রহস্যেরও। কিন্তু ব্যাপারটার সমাধান হলো সাত বছর পর। কিন্তু ছেলের বাপ যেন তাতেও খুশি না। বউয়ের কোনো না কোনো দোষ ধরতেই হবে। প্রায় তিরিশ বছর ধরে একজন মানুষের সঙ্গে সংসার করলে তার সম্পর্কে কিছুই অজানা থাকে না। লিফট দিয়ে নিচে নেমে গ্যারেজে রাখা গাড়িটার দিকে একপলক তাকিয়েই চোখ সরিয়ে নেন জিনাত। ফ্ল্যাট কিনতেই হবে, গাড়ি একটা লাগবেই। ফয়সালের বাবার এই সিদ্ধান্তের সঙ্গে দ্বিমত পোষণ করার সুযোগ তার ছিল না। সংসারের সব ব্যাপারেই তার নিজের কথাই শেষ কথা, ফয়সালের বিয়ের আগে একটা আস্ত কুরুক্ষেত্র জিতে নিতে হয়েছে মা-ছেলেকে। শান্তি বজায় রাখার জন্য জিনাত সারা জীবন অনেক চুপ করে থেকেছেন, কিন্তু এই স্বৈরাচারের কবলে পড়ে ছেলে নিজের পছন্দের জীবনসঙ্গিনী পাবে না, এটা মানতে পারেননি তিনি। ধানমন্ডি এলাকায় থাকছেন বছর চারেক হলো, আগে মোহাম্মদপুরে থাকতেন। ভাড়া বাসায়। উত্তরায়ও ফ্ল্যাট দেখেছিলেন ফয়সালের বাবা। এটা কেনার পর বড় ননদ আর নন্দাই এসেছিলেন নতুন ফ্ল্যাট দেখতে। রান্নাঘর থেকে শুনেছেন, তাদের সঙ্গে উত্তরায় আর মিরপুরে দেখা ফ্ল্যাটের গল্প করছে ফয়সালের বাবা। তাকে যে জানাননি, তাতে তিনি রাগ বা বিরক্ত হননি, অভিমানের সম্পর্ক কোনো দিন ছিলই না তাদের মধ্যে। এসব অবহেলায় তাই বহুদিন ধরেই অভ্যস্ত হয়ে গেছেন। ধীরে ধীরে হাঁটার গতি বাড়িয়ে দেন জিনাত। বউমা কয়েক দিন আগে বলছিল, আম্মা, আপনি একটা এয়ারফোন কিনে নেন, মোবাইলে গান শুনতে শুনতে হাঁটলেন। তিনি যে গান শুনতে পছন্দ করেন, সেটাও এই মেয়ের চোখ এড়ায়নি। এয়ারফোনের প্রস্তাব তিনি হেসে উড়িয়ে দিয়েছেন। এই শহরের পথঘাটের কোনো বিশ্বাস নেই, কানে এয়ারফোন লাগিয়ে রাস্তায় হাঁটার মানে হলো মরণের ওষুধ কানে বাঁধা। এক্ষুনি মরার কোনো ইচ্ছা তার নেই। নাতি-নাতনি হবে, তাদের লালন পালন করবেন চাঁদের হাটের মধ্যে বিছানায় শুয়ে মারা যাবেন তিনি, রাস্তায় পড়ে বেঘোরে মরা কোনো কাজের কথা নয়।
হাঁটতে হাঁটতে দু-একজন পরিচিত ভাবির সঙ্গে দেখা হয়ে যায়। তিনি হাসিমুখে সালাম আদান-প্রদান করেন, থেমে গল্প করেন না। অত সময় নেই, ফিরে গিয়ে নাশতা বানাতে হবে। মলিনার হাতের ভাজিটা তা-ও সহ্য হয়, রুটি তিনি নিজেই খেতে পারেন না। এত চেষ্টা করেও পাতলা রুটি বানানো শেখাতে পারলেন না মেয়েটাকে। সবদিকে পাতলা আর মাঝখানটা মোটা করে রুটি বেলে, সেঁকলে পরে ফুলতেই চায় না। তা ছাড়া ভাবিরা অধিকাংশ সময়েই পারিবারিক তথ্য জানতে চায়, ছেলের বউয়ের বাপের বাড়ি থেকে কী কী দিল এসব জানতে চাওয়া তার পছন্দ হয় না। জিনাত নাহার নিজেকে ভাগ্যবান মনে করেন এই বউমাকে পেয়ে। আল্লাহর কাছে শুকরিয়া জানান, এই জমানায় এমন মেয়ে পাওয়াই যায় না যে এককথায় শ্বশুর-শাশুড়ির সঙ্গে থাকতে রাজি হয়ে যাবে। ফয়সালের বাবা এই শর্ত জুড়ে দিয়েছিলেন। বউয়ের বাড়ি থেকে গয়না ছাড়া আর কোনো জিনিস নেওয়া যাবে না, আর বউকে তাদের সঙ্গে থাকতে হবে। প্রথম শর্ত নিয়ে জিনাতের দ্বিমত ছিল না, কিন্তু দ্বিতীয় শর্তটা অত পরিষ্কার করে বলার দরকার কী? একটাই ছেলে তাদের, বাপ-মাকে ফেলে যেত নাকি? এই শর্ত দিয়ে দেওয়াতে লাভের লাভ এই হয়েছে যে বউয়ের বাপের বাড়ির লোকেরা তাদের ছোটলোক ভাবার সুযোগ পেয়ে গেল, যদিও তাদের আচরণে কিছুই প্রকাশ করেনি।
বউমা এরই মধ্যে পোয়াতি, ফয়সালের বাবা এখনো শোনেননি সে কথা। শুনলে কি-না-কি বলবেন, জিনাত ফয়সালকে বলেছেন এখনই কাউকে জানানোর দরকার নেই। বউমাও যেন না বলে। আজকালের মেয়ে, আবার নিজে গাইনোকোলজিস্ট, এসব ব্যাপারে রাখঢাক না-ই থাকতে পারে। রাস্তায় বসা এক ভিখিরিনিকে দেখে বউমার কথা মনে পড়ে গেল। মেয়েটা ঢাউস পেট নিয়ে বসে আছে একটা ল্যাম্পপোস্টে হেলান দিয়ে। কোলে আরেকটা বাচ্চা। জিনাত ব্যাগ নিয়ে হাঁটতে বের হন না, এমনকি মোবাইল ফোনটাও সঙ্গে নেন না। আধঘণ্টা-পঁয়তাল্লিশ মিনিট যোগাযোগ বিচ্ছিন্ন থাকলে এমন কিছু দুনিয়া উল্টে যাবে না। ইচ্ছা করলেও মেয়েটাকে কয়টা টাকা দেওয়া সম্ভব হলো না। আর কয়জনকেই-বা দেবেন, শহর ভরাই তো ভিক্ষুক।
আন্টি, এই ঠিকানাটা কোন দিকে? জিনাত একটু বিরক্ত হয়েই থামেন। প্রশ্নকারী রাস্তা পার হয়ে এই দিকে এসেছে তাকেই উদ্দেশ্য করে। এত সকালে রাস্তায় দু-একজন পরিচ্ছন্নতাকর্মী, ভিখিরি আর রিকশাচালক ছাড়া তেমন কেউ নেই। তার ওপর আজ শুক্রবার, স্কুলে আর অফিসে যারা যায় রোজ সকালে, তারাও বাসায় ঘুমাচ্ছে এখন। তাই বাধ্য হয়েই তাকে থামিয়েছে মেয়েটা। ভালো করে তাকান তিনি, বছর আঠারো হবে বয়স, কুড়িও হতে পারে, হালকা-পাতলা গড়ন বলে বোঝা যাচ্ছে না। পিঠে ব্যাকপ্যাক, মুখে ঘাম, চুলগুলো পনিটেল করে রাখা, তবু এলোমেলো হয়ে গেছে।
নিজের অজান্তেই কাগজটা হাতে নেন, একটা খাকি কাগজে বাজে হাতের লেখায় একটা বাড়ির নম্বর আর নাম লেখা। কোনো রোড নম্বর, ব্লক নম্বর কিচ্ছু নেই। বিরক্তি চেপে যথাসম্ভব নরম করে বলেন, কীভাবে বলব? এখানে তো কোনো রাস্তার নাম নেই। মেয়েটা প্রায় কাঁদো কাঁদো গলায় বলল, এটা কি ধানমন্ডি না? হ্যাঁ, ধানমন্ডিই, কিন্তু ধানমন্ডি এলাকা তো অনেক বড়। রাস্তার নাম না জানলে কীভাবে ঠিকানা পাবা?
মেয়েটা এক হাতে মুখ মুছে শ্বাস নেয়। করবেন না করবেন না ভেবেও একটা প্রশ্ন করেই ফেলেন জিনাত, বাসা কই তোমার? টাঙ্গাইল। মানে এই মেয়ে ঢাকায় থাকে না। বোঝা দরকার ছিল, ঢাকায় বড় হওয়া বাচ্চারা আরও চালাক-চতুর হয়, এমন রাস্তার নম্বর ছাড়া ঠিকানা খুঁজে বেড়ানোটা বড় ধরনের বেকুবির লক্ষণ।কার সঙ্গে আসছ ঢাকায়? একাই। কাকে খুঁজতেছ? মেয়েটা কিছু না বলে মাথা নিচু করে ফেলে। জিনাত কাগজের টুকরোটার দিকে তাকান, কারও নাম নেই। বিরক্ত হওয়ার বদলে তার মন দ্রবীভূত হয়। মফস্বলের মেয়ে, নিশ্চয়ই বাসা থেকে না বলে এসেছে, প্রেমিকের খোঁজে হবে। আহা রে! কিন্তু একে সাহায্য করার কোনো উপায় তার নেই। হাঁটা চালিয়ে যাবেন কি না, ভাবতে ভাবতেই একটা দমকা বাতাসের সঙ্গে একগাদা ধুলা এসে গায়ে লাগে। এবার বসন্ত বেশ ভালোই বোঝা যাচ্ছে। যেকোনো ঋতুর প্রকটত্ব তাকে কৈশোরের স্মৃতি মনে করিয়ে দেয়। অনেক বৃষ্টি হলে ভিজে ভিজে স্কুল থেকে ফেরার কথা মনে পড়ে, স্কুলে থাকতে তার কখনো ছাতা ছিল না। অত ভিজলেও সর্দিটর্দি তেমন লাগত না, শক্ত-সমর্থ ছিলেন। খুব রোদ উঠলে আরও ছোটবেলার দৃশ্য চোখে ভেসে ওঠে, কী গরমের মধ্যে রোজার মাস আসত, বড় ডেকচিতে বরফ দিয়ে রুহ আফজার শরবত বানানো হতো তাদের বাড়ির খোলা উঠানে। রান্নাঘরটা উঠান পেরিয়ে উল্টা দিকে, বিদ্যুৎ চলে গেলে বাড়ির সবাই উঠানেই পাটি আর পিঁড়ি পেতে বসত ইফতার করতে। কী রঙিন সেই সব স্মৃতি...অথচ সেই সময়ের ঢাকার স্মৃতি তার কাছে ধূসর। একটা দোতলা বাড়ির সামনে একটা ভক্সওয়াগন, বাড়িটার আঙিনায় বড় আমগাছ, পাতাগুলোতেও ধুলার আস্তরণ কোন এলাকা, সেটাও আর এখন মনে নেই। এই ধূসর শহরে এসে সারা জীবন থাকতে হবে, এমন কথা ভাবেননি কোনো দিন। ছোটবেলায় ঢাকায় কেন এসেছিলেন, কার সঙ্গে, তা-ও এখন আর মনে নেই।
তবে কলেজের ফার্স্ট ইয়ারে একবার একা ঢাকায় এসেছিলেন, এই মেয়েটার মতোই প্রায় অচেনা কাউকে খুঁজতে। জীবনের নানা ঘটনার ঘনঘটায় ভুলেই গিয়েছিলেন সেদিনের কথা। কলেজের ইউনিফর্মের ওপর একটা রঙিন ওড়না পরে সেলাই করা ওড়না আর বেল্ট খুলে ব্যাগে ভরে নিয়েছিলেন। তখন এত বোরকা পরার চল ছিল না, বোরকা পরে পরিচয় গোপন করতে চাইলে আরও বেশি চোখে পড়ে যেতেন হয়তো। ক্লাসের নাম করে বেরিয়ে বাসে চাপলেন, সেই বাসও তেমন লক্কড়ঝক্কড় মার্কা, সকালে রওনা করে ঢাকায় পৌঁছাতে দুপুর হলো। গন্তব্য মেডিকেল কলেজ। সেটা বিরাট বড় জায়গা, শুধু নাম দিয়ে একজনকে খুঁজে পাওয়া মুশকিল। তবু সেই মানুষের হদিস পাওয়া গিয়েছিল, মানুষটাকে পাওয়া যায়নি যদিও-বা। তার পরিচিত একজন জিজ্ঞেস করলেন, কিছু জানাতে হবে কি না, কিংবা কিছু পৌঁছানোর থাকলে দিয়ে যেতে, বিকেলের দিকে ক্যানটিনে আসার কথা, চাইলে অপেক্ষাও করতে পারেন জিনাত এ কথা বলে চা সাধলেন সেই প্রায় অপরিচিতের পরিচিত। কিন্তু অপেক্ষা করার মতো সময় ছিল না, সন্ধ্যার আগে বাসায় ফিরতেই হবে। জিনাত সেদিন খুব বেশি আশাহত হয়েছিলেন কি? না মনে হয়, দেখা হলেও-বা কী হতো? শুধু দেখাটাই হতো বড়জোর, এর বেশি কিছু নয়। প্রায় অপরিচিত সেই সুপুরুষ তার নামটাই জানতেন, তার মনের দশা নয়। সেই দিন সন্ধ্যা নয়, ফিরতে রাত হয়ে গেল। বাড়িতে তখন কান্নাকাটির রোল পড়ে গেছে। আব্বা থানায় গেছেন, বড় ভাইজান হাসপাতালে, আম্মা মাথা ঘুরে পড়েছেন বেশ কয়েকবার, জেঠি জায়নামাজে। ছোট ভাইজান না থাকলে বড় জ্যাঠা হয়তো সেদিন তাকে খুনই করে ফেলতেন। সেদিনের পর থেকে জোরেশোরে বিয়ের চেষ্টা শুরু হলো। পরীক্ষা শেষ হতেই বিয়ের তারিখ পড়ে গেল। জিনাতের আপত্তি ধোপে টিকবে না জেনে ছোট ভাইজান বললেন আবার পালাতে। কই যাব, জিজ্ঞেস করাতে রাগ-ক্ষোভে ফেটে পড়ে ছোট ভাইজান বললেন, ‘সেই দিন কই গেছিলি? সেইখানে যা।’ তখন কেঁদে ফেললেও জিনাত স্পষ্ট বুঝতে পারছিলেন, তার কাটা ঘায়ে লেবু চিপে দেওয়ার জন্য বলা হয়নি কথাটা, নিষ্ফল অসহায় রাগ থেকেই বলেছিলেন, রাগটা তার ওপর নয় একেবারেই। বাবা-জ্যাঠাদের সঙ্গে তর্ক করা আর নিজের পায়ে কুড়াল মারা একই কথা, ছোট ভাইজান করতে পারেননি সে কাজ।
চিন্তায় ছেদ পড়ে সাইরেনের আওয়াজে। কোথাও একটা আগুন লেগেছে। ফায়ার সার্ভিসের গাড়ি। জিনাতের বুকের ভেতর কী যেন লাফাতে থাকে। আসার সময় গ্যাস অফ করে এসেছিলেন কি? সকালে হাঁটতে বেরোনোর আগে এক কাপ লেবু-চা খান তিনি, চিনি ছাড়া। মলিনা এত রাত পর্যন্ত কাজ করে, সকালে তাকে ডেকে ওঠাতে মায়া লাগে, তাই নিজেই করে নেন চা। এখন পর্যন্ত গ্যাস অফ না করে রান্নাঘর থেকে বেরোনোর রেকর্ড নেই তার, কিন্তু মানুষেরই তো ভুল হয়। জিনাত আর কিছু না ভেবে বাড়ির দিকে রওনা করেন। দ্রুত পায়ে। সাইরেনের শব্দটা কাছে চলে আসছে। হাঁটা আর দৌড়ের মাঝামাঝি গতিতে ছিলেন তিনি। এখন একেবারে দৌড় শুরু করেন। দোয়া ইউনুস পড়তে শুরু করেন মনে মনে। কোথায় আগুন লেগেছে, তা নিশ্চিত না হয়েই। ফয়সাল, ফয়সালের বউ তানিয়া, মলিনা, ফয়সালের বাবা কিছু হলে ওরা সাততলা থেকে নামতে পারবে তো সময়মতো? পেছন থেকে মেয়েটা আকুল হয়ে ডাকতে ডাকতে দৌড় দেয়, ‘আন্টি, আমার ঠিকানাটা।’ আরও দু-একবার ডেকেছে সে, জিনাত শুনতে পাননি। এবার তিনি থেমে পেছন ফিরে হাত বাড়িয়ে কাগজটা দিতে চান, মেয়েটার হাতে পৌঁছানোর আগেই আরেকটা দমকা বাতাসে উড়ে যায় ঠিকানা লেখা ছোট্ট কাগজটা। কালো বুড়িগঙ্গা ধুঁকছে। শিশুটাকে নিয়ে সন্ধ্যার পর পর এই এখানেই এসে দাঁড়ায় ত্রিদিব। তাও মাঝেসাঝে। সুত্রাপূর, ফরাশগঞ্জ পেরিয়ে বি কে দাস রোডের উল্টিনঞ্জ লেনের ঘাট। শর্ষিনা স মিল, ফরাশগঞ্জ কাষ্ঠ বিতান, মদিনা টিম্বার এমন কত কত দোকান রাস্তার দুই পাশে ফেলে লেবারদের একচিলতে অখণ্ড অবসর। শিশুটির মুখে শব্দ নেই, একটা ছটফটানি আছে। এদিকটা এখন রীতিমতো ব্যস্ত রাস্তা। সংসার নিয়েই তার সমস্ত নিমজ্জন। সন্ধ্যায় কিছু ছেলেমেয়ে তার কাছে পড়তে আসে। আর সেই সময়টাতেই এদিক-সেদিক ঘুরে বেড়ায়। দিপার ফোন মানেই কিছু না কিছু লাগবে তার। কখনো টক দই, কখনো লেবু। সে ফোনটাকে সাইলেন্ট মোডে দিয়ে একটা চায়ের দোকানের টুলের ওপর গিয়ে বসে। এককাপ চিনিবিহীন লাল চায়ের অর্ডার করে সে। এ লেখাটা পড়ে বেশ অস্বস্তি আর কর্কশ অনুভূতি হয় তার। এই চাপা অস্বস্তির কোনো কারণ খুঁজে পায় না সে। তার মনে আছে শৈশবে মুদি দোকানে একধরনের বাঁধাই করা ছবি দেখা যেত, যেখানে ছড়ার ঢঙে লেখা থাকত ‘নগদ বিক্রি পেটে ভাত, বাকি দিলে মাথায় হাত। একজন পেটওয়ালা লোক থালাভর্তি ভাত নিয়ে খেতে বসেছেন, আর অন্যটি হচ্ছে শূন্য থালার সামনে মাথায় হাত দিয়ে বসে পড়া একজন শীর্ণ মানুষ, যিনি হয়তো বাকি দিতে দিতে একপর্যায়ে নিঃস্ব হয়ে পড়েছেন। সেই আঁকা আর লেখাযুক্ত নির্দেশাবলির ভেতরেও ত্রিদিব কোথায় যেন একটা হারানো সুর খুঁজে পায়। সেদিন দয়াগঞ্জ বাজারের আরেকটা দোকানে এমন অদ্ভুত একটা বিজ্ঞাপন সে দেখেছিল, তাতে লেখা, ‘এখানে গরুর ও উটের খাঁটি দুধ পাওয়া যায়। ‘খাঁটি গরুর দুধ’ আর ‘গরুর খাঁটি দুধ’এই দুই বাক্যের অর্থ কি দুটো হতে পারে? বাজার করে ফেরার পথে এটা নিয়ে বিস্তর ভেবেছিল ত্রিদিব। তাইতো, গরু খাঁটি হয় নাকি দুধ খাঁটি হয়? কী এর জবাব? দায়িত্ব আর কর্তব্যের তফাতের মতো জটিল ধাঁধা যেন একটা। ‘এই লন চা। ’ টং দোকানি চা এগিয়ে দেয় তাকে। ‘চিনি ছাড়া দিছেন তো? দোকানি পান খাওয়া লাল দাঁত বের করে হাসে। তার মানে চিনি দিয়েছে। ‘আচ্ছা, ঠিক আছে দেন। ’চায়ে চুমুক দিতে দিতে কাগজের লেখাটার দিকে পুনরায় তাকায় সে। চায়ের কষ কষ স্বাদ তার মগ্নতা ভাঙায়। নিমো দোকানের চিপসের প্যাকেটের দিকে ইঙ্গিত করে কয়েকবার। এড়িয়ে যেতে চাইলেও একটা চিপস তাকে কিনে দেওয়া লাগে। ‘আপনে কি এই মহল্লার নিকি? ’ দোকানি বলে চায়ের বিল দিয়ে সে আরেকটা ফাঁকা জায়গায় এসে একটা গাছের গুঁড়ির ওপর বসে। সে পানিতে নামার জন্য ছটফট করছে তখনো। এই বুড়িগঙ্গার বয়স কত? সে ভাবে। সেদিন তার এক বড় ভাইয়ের বন্ধু কথা প্রসঙ্গে বলছিল পৃথিবীর আর কোথাও এমন একটা শহর পাওয়া যাবে না, যার প্রায় চারপাশে চারটে নদী। সে লোকটির কথায় বেশ মুগ্ধ হয়েছিল। কারণ ঢাকা শহরের ম্যাপটা তার মাথায় কখনো ছিল না। সে মনে মনে নদীগুলোর নাম মনে করার চেষ্টা করেছে কয়েকবার। মনে পড়ছে না। এই নদী চতুষ্টয়ের সঙ্গে তার নিজের জীবনের সম্পর্ক খোঁজার চেষ্টা করে। ‘বাহ! এত দারুণ একটা গল্প কখনো শুনিনি তো। আপনি এই গল্প কীভাবে জানেন? ’
‘লোকের মুখে শুনছি। তা ছাড়া আমি নিজে নদীর দুই পাড়ে কত শকুন বয়া থাকতে দেখছি। এহন তো দেখি গরুর অভিশাপে শকুন মরার অবস্থা। ’নৌকা অন্ধকার পানি ঠেলে অল্প অল্প বৈঠার ঘায়ে এগিয়ে যেতে থাকে। সে খেয়াল করে তার পরনের শার্টটা ঘামে ভেজা। শার্টের দুটো বোতাম খুলে দেয় সে । না, হাঁসফাঁস ব্যাপারটা যাচ্ছেই না তার। গলা শুকিয়ে বুকের ভেতরটা খালি হয়ে যাচ্ছে, ঠিক গতকাল রাতে যেমন লেগেছিল। সে দাঁত দিয়ে চিপস ভাঙছে, সেই কড়কড় শব্দটা মাথার ভেতর অস্বস্তি তৈরি করে। সে যতই শিশুটির হাত আঁকড়ে ধরতে চাইছে ততই তার হাত শিথিল হয়ে যাচ্ছে। ‘বাবা, আপ্নের শরীর খারাপ লাগতাছে? ’ মাঝি বলে। 
‘আংকেল, একটু পানি হবে? ’এই বলে সে নৌকার পাটাতনে শুয়ে পড়ে। মাঝি বৈঠা রেখে প্রথমেই শিশুটিকে ধরে। পাটাতনের নিচ থেকে একটা মিনারেল পানির হলুদ হয়ে যাওয়া বোতল বের করে। কিন্তু তাতে পানি নেই। মাঝি বুঝতে পারে না এই পরিস্থিতিতে তার কী করা উচিত। সে চিৎ হয়ে শুয়ে আছে নৌকায়। তার মাথার ওপরে অন্ধকার একটা আকাশ। তার মুখের ওপর ঝুঁকে আছে মাঝির মুখ। অন্ধকারে এতক্ষণ সে মাঝির মুখ দেখতে পায়নি, শুধু কথা শুনেছে, এখন কাছে আসায় সে ভালো করে দেখছে তাকে। সন্ধ্যা হয় হয় মুহূর্তটা পিরুর খুব ভালো লাগে। আকাশে কত রঙের মাখামাখি। তার ভেতর দিয়ে আবার গাঙচিল উড়ে যায়। যেতে যেতে কালো বিন্দু হয়ে হারিয়ে যায়। এ মুহূর্তে ইউলিয়া থাকলে হয়তো সে তার গা ঘেঁষে বসে পুরোনো দিনের গল্প করত। মুহূর্তটাকে উপভোগ্য করে তুলত। পিরু পকেট থেকে হেডফোন বের করে গান শোনা শুরু করল। নাম না জানা কোনো এক শিল্পীর ইংরেজি গান। সে ওটা বসিয়ে নিয়েছে। শুনতে ভালো লাগে। কিন্তু ইতিমধ্যে তার মাথার ভেতর ভর করেছে অন্য একটা মানুষ। মাঝেমধ্যেই ভূতের মতো করে কিছু মানুষ তার মাথার ভেতর ঢুকে যায়। তারপর শুরু হয় চোর-পুলিশ খেলা। এ ক্ষেত্রে সে হয় চোর, আর ওই সব চরিত্র পুলিশ। সে যতই পালতে চায়, ততই পুলিশ তার পিছু নেয়। যেমন, এই মুহূর্তে তার মাথায় ভর করেছে বাংলাদেশের শৈশবে দেখা বৃদ্ধ। সে বহু বছর আগের কথা। ঢাকার মেরাদিয়া এলাকার কাছাকাছি থাকত মিলনের বাপ। এখনকার বনশ্রী। বয়স ষাট কি সত্তর হবে। পেশায় মুলি বাঁশের কারিগর বা কামলা। বাঁশ দিয়ে যেকোনো জিনিস বানাতে সে ছিল জিনিয়াস। সেই সময় মেরাদিয়া হাট থেকে কেনা পাকা বাঁশ কেটেকুটে নিখুঁত করে বেড়া, ঘরের ছাউনি, সিলিং, গেট ইত্যাকার জিনিস বানাত। একনামেই পরিচিতি ছিল সে। মিলনের বাপ; পুত্রের পরিচয়েই পিতার পরিচয়। তার অবশ্য কারণ ছিল। মিলন সেই সময়ে মেট্রিক পাস দিয়ে কলেজে পড়ে। ছোট্ট পিরুর কাছে এই খবর ছিল হা হয়ে যাবার মতো। সে তখন ক্লাস ফাইভ কি সিক্সে পড়ে। ম্যাট্রিক পাস করা ছেলের বাবা কমলার কাজ করে!
মিলনের বাপ মাঝেমধ্যে একটু রগচটা আচরণ করতেন। বিশেষ করে বাচ্চারা যখন তাঁর কাজে ব্যাঘাত ঘটাত। হয়তো বয়স আর কষ্টকর পেশার কারণেই। কুঁজো হয়ে বসে গভীর মনোযোগের সাথে সে সারা দিন কাজ করত। সন্ধ্যা হবার আগেই শীর্ণ শরীরে কালচে পড়া সাদা পাঞ্জাবি গায়ে চড়িয়ে চলে যেতেন। তৃষ্ণা পেলে কখনো পিরু ঘড় থেকে পিতলের গ্লাসে করে পানি এনে দিত। মাঝেমধ্যে পিঠা পায়েসও। পিরুর মাথায় যখন কেউ ভর করে বসে, তখন সবকিছুই ছারখার করে দেয়। ব্যস্ত জীবনের সবকিছুই এলোমেলো হয়ে যায়। ভর করা ভূত সারাক্ষণ আশপাশে ঘোরাফেরা করে। তার সাথে দিব্যি কথা বলে, কাজে বেরোয়, খাবারের সময় সঙ্গী হয়, ঘুমাবার সময় পাশের টেবিলে বসে গল্প করে। পিরু এ ব্যাপারে সাইকিয়াট্রিস্টের সাথে বেশ কয়েকবার কথা বলতে চেয়েছিল। শেষমেশ যাওয়া হয়ে ওঠেনি। মিলনের বাপও পিরুর অদূরে বসে বসে নিউইয়র্কের স্কাইলাইন দেখছে। দুজনের মধ্যে কিছুটা সুনসান নীরবতা। পাশে একটু কোলাহল শোনা যাচ্ছে। একটা ম্যাক্সিকান ফ্যামিলি মাছ ধরছিল। বড়শিতে বড় একটা মাছ উঠেছে। সেটা নিয়ে তারা সেলফি তুলতে ব্যস্ত। এর উত্তর জানা নেই। অনেকবারই নিজের কাছে উত্তর জানতে চেয়েছে, পারেনি। যতটুকু সময় সে বাংলাদেশ পার করেছে, তারও অধিক সময় সে এই আমেরিকায়। অবস্থান আর সময়ের হিসেবে আমেরিকাই তার দেশ। কিন্তু তবুও কিছু একটার শূন্যতা যেন তাকে পেয়ে বসেছে। কী সেই শূন্যতা, সেটাও তার জানা নেই। খাঁচায় পোষা টিয়ে নাকি মুক্তি পেলেও কখনো দলে ফিরতে পারে না। একাকী আকাশে উড়ে বেড়ায়। মুক্তির বিনিময়ে মিলে নিঃসঙ্গতা। সূর্য প্রায় ডুবে গেছে। সবগুলো সুউচ্চ দালান নতুন আলোতে জেগে উঠেছে। সে কফিকাপে শেষ চুমুক দিয়ে উঠে দাঁড়াল। তাকে উপেক্ষা করে সে অন্যদিকে হাঁটা শুরু করল। আর যাই হোক এই ব্যাটাকে গাড়িতে কিংবা বাসায় নেওয়া যাবে না। তার অনেক অনেক কাজ বাকি। দিনরাত প্যাঁচাল পাড়তে পাড়তে জীবন অতিষ্ঠ করে তুলবে। সে নিজেকে বোঝাতে চেষ্টা করল, পেছন ফিরে না তাকাতে। একবার যদি সে পেয়ে বসে, তাহলেই সর্বনাশ হয়ে যাবে। সে তার অতীত, ভবিষ্যৎ নিয়ে ছারখার করে ছাড়বে। আগেও এ রকম সমস্যা হয়েছিল। সে নিজের কাছে হার মানল। আড়চোখে পেছনে তাকাল। সেই সব দিনে কেউ খবর দিয়ে বেড়াতে আসত না। হয়তো একটানা কয়েক দিন বৃষ্টির পর রোদ উঠেছে। বাতাস লাগাতে লেপ তোশক, আলু পেঁয়াজ সব বাইরে মেলে দেওয়া হয়েছে। এমন সময় এক গাড়ি মেহমান এসে হাজির। মানুষের জীবন যেমন ছিল তেমনই দেখা যেত। মেহমান এসেছেন অথচ ঘরে চায়ের চিনি নেই, বিস্কুট নেই। শুরু হতো মেহমান আপ্যায়নের চেষ্টায় ছোটাছুটি। রাস্তার মোড়ের একমাত্র মুদির দোকানে গোলাপি মোড়কের গ্লুকোজ বিস্কুটের একটা প্যাকেটও পাওয়া যেত না সব সময়। কী আর করা, চাক চাক করে আলু কেটে হলুদ লবণ মাখিয়ে ডুবো তেলে মচমচে করে ভেজে তুলে মেহমানকে চায়ের সঙ্গে খেতে দেওয়া হতো। পরে বিলেতে এসে দেখি, এর নাম ‘পটেটো চিপস’। সেই সব দিনে যোগাযোগের একমাত্র মাধ্যম ছিল চিঠি। আমাদের বাড়ি ছিল সিলেটের খাদিম নগরে, দূরে থাকত আমার সেই সময়ের প্রিয় বন্ধু রুবা। রোজা অথবা গ্রীষ্মের লম্বা ছুটির দিনগুলোতে আমরা পরস্পরকে চিঠি লিখতাম। একটা চিঠি পোস্ট করে সেটা পৌঁছার ও উত্তর আসার প্রতীক্ষায় দিন গোনা, ডাক পিয়নের সাইকেলের টুং টাং শব্দে ছুটে বেরিয়ে যাওয়া। সেই উত্তেজনা আর আনন্দ কি এক সহস্র ফোনকলের মধ্যেও পাওয়া যাবে? আমাদের জরুরি কোনো কথা ছিল না। ঋতুর সঙ্গে সঙ্গে আমাদের টিলা, বাড়ির রং রূপের পরিবর্তনের কথা আমি রুবাকে লিখতাম। বনে ফোটা নাম না জানা কোনো ফুলের ঘ্রাণ, কচি পাতার নানান ঘনত্বের সবুজের বর্ণনা দিতাম। রুবা সেই সব আঁতলামো চিঠির জন্য পথ চেয়ে থাকত। চিঠির সীমাহীন ক্ষমতা টের পেলাম একবার। আমি তখন সবেমাত্র মানবিক বিভাগ থেকে দুটো বিষয়ে লেটার ও ফার্স্ট ডিভিশন মার্কসহ এসএসসি ফেল করে আত্মহত্যার নানান পন্থা খুঁজছি। আমার অসহনীয় মানসিক কষ্ট এবং আত্মহত্যার প্রচেষ্টা সম্পর্কে সম্পূর্ণ অনবহিত আমার মা-বাবা পরিচিতজনদের কাছে নানানভাবে আমার এই ব্যর্থতার অবিশ্বাস্য প্রমাণের চেষ্টা করছেন। পরিবারের মধ্যে একমাত্র মানুষ যার সঙ্গে আমি প্রাণ খুলে কথা বলতে পারতাম, সেই চার বছরের বড় ভাই তখন ব্যবসা বোঝার জন্য চিটাগাং থাকত। আমাকে বুঝবার মতো কেউ আশপাশে ছিল না। এমন সময় ভাইয়ের নামে একটা চিঠি এল। খামের ওপর হাতের লেখা দেখেই বুঝলাম, তার বন্ধু চপল ভাইয়ের চিঠি। চপল ভাই একসময় আমাদের সঙ্গে একই স্কুলে পড়তেন, পরে বাবার বদলির কারণে অন্য জেলায় চলে যান। খামের মুখ অর্ধেকটা খোলা থাকায় খুলেই ফেললাম চিঠিটা। খোলার পর মনে হলো অন্যায় করিনি, কারণ চিঠির বিষয়বস্তু ছিল একটাই- ‘রোজীর এসএসসি পরীক্ষার ফলাফল কী?’ আমি অবাক হয়ে গেলাম। ভাইয়ের বন্ধু, যার সঙ্গে আমার তেমন কোনো কথাবার্তা ছিল না কখনোই, একটা চিঠি লিখেছে শুধু আমার পরীক্ষার ফলাফল জানতে? আবেগে মন ভিজে গেল। আমিই ভাইয়ের পক্ষ থেকে উত্তর লিখতে বসলাম। উত্তরটা হলো কয়েক পৃষ্ঠা লম্বা। এ পর্যন্ত মনের যে কথাগুলো কাউকে বলতে পারিনি, সব তাকে লিখলাম। আস্ত দুটো কামরাঙা মরিচ চিবিয়ে খেয়ে আত্মহত্যা করার চেষ্টায় ব্যর্থ হয়েছি, তাও লিখলাম। এক সপ্তাহের মধ্যেই উত্তর এল। এই প্রথম কোনো পুরুষের কাছ থেকে একটা চিঠি পেলাম, যা প্রেমপত্র ছিল না। মানুষটার জীবনবোধ ছিল অসাধারণ, অন্যের কষ্ট বুঝবার ক্ষমতা সীমাহীন। তার চিঠি পড়ে আমার আত্মহত্যা করার ইচ্ছা উবে গেল। আবার নতুন করে শুরু করার অনুপ্রেরণা পেলাম। একবার পরীক্ষায় ফেল করাই পৃথিবীর সবচেয়ে গুরুত্বপূর্ণ বিষয় নয়, তা বুঝতে পারলাম। তারপর শুরু হলো নিয়মিত চিঠির আদান–প্রদান। প্রেম নয়, ভালোবাসা নয়, ন্যাকামি নয়। শুধু ভাবনা বিনিময়। আমি তাকে লিখতাম আমাদের টিলাবাড়ির প্রকৃতির বর্ণনা আর ঋতুচক্র নিয়ে লেখা আমার ছেলেমানুষী কবিতা। তিনি লিখতেন তাঁর চট্টগ্রাম বিশ্ববিদ্যালয়ে পড়ার অভিজ্ঞতার কথা, নতুন পড়া কোনো বইয়ের কথা। একসময় ডাকযোগে তিনি আমাকে তার পছন্দের বইও পাঠাতে শুরু করলেন। আরও অনেক বই যেগুলোর নাম এখন ভুলে গেছি। চপল ভাইয়ের নিজের সংগ্রহ ‘সন্ধানী’ থেকে বেছে বেছে তিনি আমাকে বই পাঠাতেন। আমি তাকে আমার পুস্তক সংগ্রহের শখের কথা লিখলে তিনি আমার সংগ্রহের নাম দিলেন ‘অপরাজিতা’। নামটা আমার খুব পছন্দ হলো। বিভূতিভূষণের পথের পাঁচালি অসংখ্যবার পড়ার পর আমি তখন ‘অপরাজিতা’ পড়ছি। আমার শোয়ার ঘরের পেছনে একটা অপরাজিতার লতা ফুলে ফুলে নীল হয়ে গিয়ে আলো ছড়াত। আমি এসব নিয়ে আমার অনুভূতির কথা তাকে লিখতাম। একদিন তিনি লিখলেন, ‘তোমার বর্ণনা শুনে মনে হয়, তোমাদের বাড়িটা আমেরিকার হোয়াইট হাউস থেকেও সুন্দর। আমি তো তোমাদের বাড়িতে বহুবার গেছি, কিন্তু এমন করে তো দেখিনি। তোমার দেখার চোখ অনন্য।’
পরের বছর এসএসসি পরীক্ষা দিয়ে সাফল্যের সঙ্গে উত্তীর্ণ হলাম। সামাজিক অনেক ট্যাবুর বিপরীতে এই কঠিন কাজটিতে সফল হতে দূরে থেকে চিঠি মারফত প্রতি পদে পদে আমার পাশে ছিলেন চপল ভাই। এসএসসি পাশ করার কিছুদিন পরই আমার বিয়ে ঠিক হয়ে গেল। আব্বা একদিন আমাকে ডেকে বললেন ‘চপলের লেখা চিঠিগুলো কোথায়?’ ‘আমার টেবিলের ড্রয়ারে।’ ‘ওগুলো ছিঁড়ে ফেলে দাও।’‘কেন আব্বা?’ আমি মিনমিনিয়ে জানা উত্তরটাই আবার শুনতে চাই। ‘তোমাদের যোগাযোগের সৌন্দর্য সবাই বুঝবে না।’ আব্বার কথা খুব একটা অমান্য করিনি কখনো, এই আদেশটাও নীরবে পালন করলাম। একটা অতিপ্রাকৃত সৌন্দর্যমণ্ডিত যোগযোগের সব চিহ্ন কুটিকুটি করে ধ্বংস করে জীবনের দুর্লভ সব সৌন্দর্য বুঝতে অক্ষম বলে বিবেচিত কিছু মানুষের সঙ্গে জীবন কাটাতে চলে গেলাম। এসব ছোটখাটো বিষয় নিয়ে বোধ হয় কেউ খুব একটা ভাবে না। জীবনের সবচেয়ে সুন্দর বিষয়গুলোকে যারা মেনে নিতে পারবে না বলে সন্দেহ করা হয়, আল্লাহর নামে কবুল পড়ে তাদেরই সঙ্গে সুন্দর জীবন গড়তে যাওয়া যে কতটা বোকামি তা কয়জন বোঝে? সে যা-ই হোক, চপল ভাইয়ের সঙ্গে আমার যোগাযোগ ধীরে ধীরে পুরোই বন্ধ হয়ে গেল। আমি বিয়ের পর যুক্তরাজ্যে চলে এলাম, এবার শুরু হলো আব্বার সঙ্গে আমার চিঠি যুদ্ধ। আমি আব্বাকে লিখতাম ব্রিটিশদের অধঃপতনের কথা, আমার জীবনের সৌন্দর্যহীনতার কথা। আর আব্বা আমাকে বোঝাতেন ব্রিটিশ জীবনের সৌন্দর্য বুঝতে আমার অক্ষমতার কথা। আমাদের এই লড়াই অমীমাংসিত রেখেই সময় বদলে গেল। কয়েক বছর আগে ফেসবুকের কল্যাণে আবার চপল ভাইকে খুঁজে পেলাম। তিনি এখন একেবারে অন্য মানুষ। দুজনের চিন্তাভাবনায়, মনমানসিকতায়, আদর্শগত অবস্থানে এখন আকাশ-পাতাল দূরত্ব। কিন্তু তবু ২০ বছর পরের এই খুঁজে পাওয়া দুজনের জন্যই ছিল ভীষণ আনন্দের। আমি বাচ্চাদের নিয়ে ঢাকায় তার বাসায় বেড়াতে গেলাম। ভাবি এবং তার বাচ্চাদের সঙ্গে পরিচয় হলো, আগে না বলা অনেক কথা জানা হলো। চপল ভাইয়ের একটি কথা শুনে ভীষণ মজা পেলাম। আমাদের পত্র যোগাযোগের সময়টায় তিনি চট্টগ্রাম বিশ্ববিদ্যালয়ের হলে থাকতেন। সেই সময়ে বিনোদনের তেমন একটা ব্যবস্থা ছিল না। আমার সাপ্তাহিক চিঠিখানা নাকি হলের ছেলেদের জন্য অপার আনন্দ বয়ে আনত। তিনি একা নন, তার হলের অনেক ছেলেই নাকি পথ চেয়ে থাকত কবে চিঠি আসবে? কয়েক শ মাইল দূর থেকে আসা একটা গ্রাম্য কিশোরী মেয়ের প্রকৃতির বর্ণনা কিছু যুবককে এতটা আনন্দ দিতে পারে, ভাবা যায়? চিঠি এলে নাকি কাড়াকাড়ি পড়ে যেত, কে সেটা আগে পড়বে। কেউ একজন ডেস্কের ওপরে দাঁড়িয়ে চিঠিটা জোরে জোরে পড়ত, বাকিরা শুনত। চিঠি আসা বন্ধ হয়ে গেলে তারা কষ্ট পেয়েছিল, এবং একপর্যায়ে চিঠির পুরো বান্ডিলটাই নাকি কেউ চপল ভাইয়ের ড্রয়ার থেকে চুরি করে নিয়ে যায়। এখন আর চিঠি পেতে ভালো লাগে না, লেটারবক্সে শব্দ শুনলে আঁতকে উঠি। এখন চিঠি মানেই গ্যাস বিল, ব্যাংক স্টেটমেন্ট। কিছুদিন আগে দেশে বেড়াতে গিয়ে আমাদের গ্রামের পুরোনো পিয়নের সঙ্গে দেখা, সাইকেলের টুংটাং শব্দে স্বপ্ন সৃষ্টিকারী সেই মানুষটা এখন সিলেট শহরে একটি ব্যাংকের ডোর-কিপার। আমাকে দেখে উত্তেজিত হয়ে পড়লেন, ‘মনে আছে আপা, আপনে কত ছোট আছিলেন, কিন্তু সপ্তাহে চিঠি আসত আপনের নামে?’ আজকের চিঠিহীন জীবনে চিঠিময় সেই দিনগুলোর স্মৃতি আমাকে হাসায়, আবার কাঁদায়ও। প্রায়ই বলতে ইচ্ছে করে- ফিরিয়ে দাও চিঠি, লও এই ইমেইল। সবে নতুন জীবনের শুরু। নিভৃত ভালো লাগা, ভালোবাসায় কটা দিন। শুধু দুজনে...এবারে আমাদের দুজনার স্বপ্নের স্বর্গভূমি সিমলা-মানালি যেতে হবে, যেভাবেই হোক। যেই ভাবা, সেই কাজ। প্রথমে কলকাতা, সেখান থেকে দিল্লি, দিল্লি থেকে কাল্কা। কু-ঝিক ঝিক শব্দ তুলে এগিয়ে চলা টয় ট্রেনে জীবনে প্রথমবারের মতো চেপে প্রায় ছয় ঘণ্টা পর পৌঁছালাম হিমাচল প্রদেশের রাজধানী শহর ‘পাহাড়ের রানি’ সিমলায়। প্রায় ৯৬ কিলোমিটার যাত্রা পথে ১০৩টি টানেল পেরোনোর রোমাঞ্চ তো আছেই, সঙ্গে উপরি পাওনা সারা পথের অপরূপ নৈসর্গিক দৃশ্য। সিমলা শহরটি আপার, মিডল ও লোয়ার—তিনটি স্তরে সাজানো। আপার মলের প্রাণকেন্দ্র স্কান্ডাল পয়েন্টে অবস্থিত পুরোনো ধাঁচে গড়া একটা হোটেলে উঠলাম। পরদিন সকালে জানালা খুলতেই সে এক অপূর্ব দৃশ্য—উন্মুক্ত আকাশ, শান্ত স্তব্ধতা। হোটেল থেকে বেরিয়ে উদার পাহাড়ের বুকে মেঘের সঙ্গে মোকাবিলায় উপভোগ করলাম ব্রিটিশ আমলের ইউরোপীয় স্থাপত্যে নির্মিত বহু দৃষ্টিনন্দন অট্টালিকা যেগুলো তৎকালীন ব্রিটিশ সরকারের গ্রীষ্মকালীন রাজধানী হিসেবে ব্যবহৃত হতো। চোখ জুড়ানো তরঙ্গায়িত পাহাড়ের গা বেয়ে মনের আনন্দে হাঁটতে হাঁটতে পৌঁছে গেলাম দেড় শ বছরের প্রাচীন কালীবাড়িতে। শ্যামলা দেবীর মূর্তি অধিষ্ঠিত আছে এই কালীবাড়ীতে। কথিত আছে, শ্যামলা দেবীর নাম থেকেই এই পাহাড়ি শহরের নাম হয়েছে সিম্লা। সিমলা পাহাড়ের সর্বোচ্চ স্থান হল ‘জাসু হিলমের চূড়া’। কিংবদন্তি অনুসারে, লক্ষ্মণকে বাঁচাতে সঞ্জীবনী ঔষধি সন্ধানরত বীর হনুমান নাকি এখানেই অবতরণ করেছিল। এই হনুমানজির এক বংশধরের হাতে আমার হ্যাটটি বিসর্জন দিয়ে আরেকটু হেঁটে পৌঁছালাম স্টেট মিউজিয়ামে। প্রায় সমগ্র ভারতবর্ষের সংগৃহীত প্রাচীন মূর্তি, চিত্রকর্ম, আলোকচিত্র প্রভৃতির এক অসাধারণ সংগ্রহশালা এই জাদুঘর। এভাবেই কেটে গেল পুরো একটা দিন।পরদিন খুব ভোরে ভাড়া গাড়ি করে রওনা হলাম মানালির পথে। প্রায় আট ঘণ্টা পর পৌঁছালাম বিপাশা নদীর তীরে অবস্থিত শহর মানালিতে। সমুদ্রপৃষ্ঠ থেকে পাক্কা ২০৫০ মিটার উচ্চতায়। পথে উপভোগ করলাম ঘন সবুজ মখমল-মসৃণ পাহাড়ের ঢালে গড়ে ওঠা বাড়িগুলো যেন কোনো শিল্পীর তুলির ছোঁয়ায় জীবন্ত হয়ে উঠেছে। দুচোখে অপার বিস্ময় নিয়ে প্রত্যক্ষ করলাম প্রকৃতির রঙের খেলা। ঝিম ধরা স্তব্ধতায় আচ্ছন্ন সর্পিল পাহাড়ি ঝরনার পাশে চেস্টনাট- ম্যাপল, ওক-পাইনের ঘন সবুজ অভ্যর্থনা। এমনি করে কখন যে ২৮০ কিলোমিটার পার হয়ে গেল, বুঝতে পারলাম না। হোটেল আগে থেকেই রিজার্ভ করা ছিল। সেখানে ছিল ‘হিল ভিউ’-এর রুম থেকে পাহাড়ি সৌন্দর্য উপভোগের সুযোগ। খানিকটা বিশ্রাম নিয়েই গাড়ি ভাড়া করে নিলাম মানালি সাইট- সিয়িংয়ের জন্য, ফাইভ পয়েন্টস দেখব বলে।
প্রথমেই দেখলাম বৌদ্ধ গুম্ফা*। গুম্ফা হচ্ছে বৌদ্ধ উপাসনালয়। পাশেই দেবদারুগাছে ছাওয়া মনোরম পরিবেশে রয়েছে হিড়িম্বা মন্দির। তারপর সেখানকার একটি বাঙালি রেস্তোরাঁয় লাঞ্চ সেরে চলে গেলাম মানালসু নদীর তীরে ক্লাব হাউসে। সেখানে বরফ গলা জলে পুষ্ট খরস্রোতা নদীতে চতুর্দিকে বিচিত্র গড়নের ন্যাড়া পাথর ছড়িয়ে ছিটিয়ে আছে। এরই মাঝে উচ্ছল মানালসুর অবিরাম নৃত্য ছন্দে বয়ে চলা। এরপর নেচার পার্ক আর ফোক মিউজিয়াম ঘুরে হোটেলে ফিরলাম।
রাতে খাবারের পর দুজনে গেলাম শপিংয়ে। মলে কুলুর বিখ্যাত শাল আর সোয়েটারের সারি সারি দোকান, পাহাড়ি মেয়েদের হাতে তৈরি বাহারি গয়না আর রকমারি জিনিসের পসরা। নিজের এবং সেই সঙ্গে আত্মীয়স্বজনের জন্য কেনাকাটা এখানেই সারলাম। হোটেলে ফিরে সারা দিনের ক্লান্তি নিয়ে শুয়ে পড়ার সঙ্গে সঙ্গে নিদ্রা দেবীর শরণ নিলাম।পরদিন সকালে ঘুম ভাঙল চেনা-অচেনা অনেক পাখির ডাকে। কাচঢাকা জানালার পর্দা সরিয়ে দেখি বিস্তীর্ণ উপত্যকা প্রভাত সূর্যের আলোয় স্নাত। সোলাং ভ্যালি দেখতে যাব বলে তাড়াতাড়ি নাশতা সেরে বের হলাম। মানালি থেকে প্রায় ১৬ কিলোমিটার দূরে সোলাং ভ্যালি সবুজ ঘাসের মখমলে ঢাকা এক দৃষ্টিনন্দন মনোরম উপত্যকা। সেখানে দেখলাম কেউবা পারাগ্ল্যাইডিং করছে, কেউবা আডভেঞ্চারাস স্পোর্টসের দেদার মজা নিচ্ছে। তার পরের দিন ফেরার পালা। ভাড়া করা গাড়ি নিয়ে কালকার পথে...যে পথের একধারে সেই শান্ত স্তব্ধ পাহাড়ের সঙ্গে মিশে গেছে আকাশের নীল রং, যেখানে চারদিক ধূসর কুয়াশায় ঢাকা, যেখানে মেঘের ওপর আকাশ ভাসে। পথের আরেক ধারে কুলকুল শব্দে অবিরাম বয়ে চলা বিপাশা। প্রকৃতির অপার সৌন্দর্য আমাকে করেছে নতজানু...আমি তৃপ্ত। আর তাইতো বারবার ফিরে যেতে ইচ্ছে করে মানালির ওই কোমল মৃত্তিকার পাহাড়ি পথে, যে ভালোবাসার পদচিহ্ন আমি রেখে এসেছিলাম বছর পাঁচেক আগে...আমার সেই পদচিহ্নের টানে। 
ভর বর্ষায় পাহাড়ি প্রকৃতির নিজস্ব ডাক শুনেছেন? সবুজ অরণ্যের সেই ডাকেই এবারের গন্তব্য ছিল বান্দরবানের আলীকদম। এ যাত্রায় পথ মাড়িয়েছি দুর্গম দামতুয়া জলপ্রপাতের, এক বিকেল ভেসেছি মাতামুহুরী নদীতে।
ঢাকা থেকে বাসে উঠেছিলাম ১ আগস্ট রাতে। সঙ্গী হয়েছিলাম একটি ভ্রমণ পরিচালনাকারী দলের। সকাল আটটা নাগাদ পা ফেলি আলীকদম বাসস্ট্যান্ডে, সেখান থেকে গন্তব্য কাছের পানবাজার। এই বাজারেই আগেভাগে ঠিক করা ছিল থাকার জায়গা। ছিমছাম রেস্টহাউস, প্রথম দেখাতেই বেশ পছন্দ হলো। সারা রাতের দীর্ঘ ভ্রমণের কিছুটা মিলে গেল আশপাশের প্রকৃতি পানে চেয়ে। বাকিটা রেস্টহাউসের সকালের নাশতা মুখে পুরে!
নাশতা সেরে যাত্রা করলাম ১৭ কিলোমিটার এলাকার উদ্দেশে। আলীকদম-থানচি সড়কের একটি এলাকা ১৭ কিলোমিটার। এটি এখন দেশের সবচেয়ে উঁচু সড়কপথ। স্থানীয়দের কাছে ডিম পাহাড় নামে পরিচিত পাহাড়ের চূড়া ডিঙিয়ে চলে গেছে থানচি পর্যন্ত। ১৭ কিলোমিটারের সেনাক্যাম্পে আনুষ্ঠানিকতা শেষে আরও আধঘণ্টার পর আদু মুরং পাড়ায় গেলাম। এখান থেকেই দামতুয়া জলপ্রপাতের দুর্গম পথে আমাদের যাত্রা শুরু।
বৃষ্টির ছটায় সবুজের স্নিগ্ধতার আবেশ জড়িয়ে রেখেছে পাহাড়ি প্রকৃতি। বৃষ্টিভেজা পিচ্ছিল আর কাদামাখা খাড়া পাহাড়ি পথ বেয়ে ওঠা রোমাঞ্চকরই বটে। এমন সুন্দরের মধ্যেই কিন্তু বিপদ লুকিয়ে থাকে, রোমাঞ্চের হাতছানি অনেক সময় বিপজ্জনক হয়ে ওঠে। সেই সত্য মাথায় রেখেও আমরা হেঁটে চলি।
হাঁটতে হাঁটতে একসময় কানে বাজে ওয়াংপা ঝরনার কলতান। দূর থেকে জলপতনের শব্দ শুনতে শুনতেই আমরা হাঁটছিলাম। পথের অপরূপ দৃশ্য, জুমের খেত, পাহাড়ের ফাটল বেয়ে নাম না জানা ছড়াগুলো চোখ জুড়িয়ে দিচ্ছিল। আমাদের এ পথচলা যেন সুন্দরের পথে যাত্রা।
 শুনেছিলাম পথটা তিন ঘণ্টার, আমাদের চার ঘণ্টা কেটে যায়। গাইড জানালেন এটাই শেষ পাহাড়। সেই খাড়া পাহাড় ধরে নেমে যার দেখা পেলাম, তার নাম ব্যাঙ ঝিরি। প্রথম দর্শনেই আমি নাম দিয়েছি ‘স্বর্গ সোপান’। ব্যান্ডদল লেড জেপলিনের ‘স্টেয়ারওয়ে টু হ্যাভেন...’ গানটা তখন লুপের মতো মস্তিষ্কের নিউরনের আর্কাইভে বাজছিল। খাঁজ কাটা সিঁড়ি বেয়ে নামছে পাহাড়ি জল। মনে হচ্ছিল অনন্তকাল এখানেই বসে থাকা যায়, সিঁড়ি বেয়ে চলে যাওয়া যায় অদেখা সুন্দরের দরজায়। কিন্তু যেতে হলো আরেকটু ওপরে, সেখানেই দামতুয়া জলপ্রপাত।
কী আদি সৌন্দর্য তার। মনে হচ্ছিল যেন স্বর্গের দেবীরা জলের ধারা হয়ে চুল মেলে দিয়েছে। সেই জলে পা ডুবোতেই চোখ জোড়া বন্ধ হয়ে গেল। যেন হারিয়ে গেলাম গভীরে, এ মুহূর্ত শুধুই অনুভবের। প্রকৃতির কাছে আর দুহাত প্রসারিত করে নিলাম একরাশ শুদ্ধতা।
ফেরার সময় হয়ে এল। বৃষ্টি হয়েছিল বলে পথ পিচ্ছিল। খাড়া পাহাড় বেয়ে ওঠার চেয়ে নামা বেশি কষ্টের, ঝুঁকির। তিনটা পাহাড় পেরোনোর পর বুঝলাম, আরও একটা বাকি। ততক্ষণে সূর্যের আলো নিবু নিবু। এদিকে আরেক কাণ্ড ঘটে গেছে। হন্টক, বায়েজিদ, শুভ্রা আর আমি—দল থেকে বিচ্ছিন্ন হয়ে পড়েছি। অন্ধকার পথে এই গহিন অরণ্যে একমাত্র সম্বল তখন মোবাইলের আলো। হিসাব করে দেখলাম, ঘণ্টা দেড়েকের পথ তখনো বাকি। এমন অ্যাডভেঞ্চারের মুখোমুখি হব, অ্যাডভেঞ্চারের পথে পা বাড়িয়েও এতটুকু ভাবিনি। আরও কিছুক্ষণ পর বুঝতে পারলাম, চশমা হারিয়ে আমি অন্ধকারে কিছুই দেখতে পাচ্ছি না। কেবল বায়েজিদ আর হন্টকের কথা শুনে অনুমান করে ঘুটঘুটে অন্ধকার খাড়া পাহাড় বেয়ে নামছি। গভীর জঙ্গল থেকে শোনা যাচ্ছিল নাম না জানা পোকার অদ্ভুত ডাক। বিষপিঁপড়ার কামড় আর পাহাড়ি কীটের কামড়ে হাত জ্বালাপোড়া করছিল। হাঁটতে হাঁটতে একসময় মনে হলো, এ পথের বুঝি শেষ নেই।
তখনই দেখলাম আমাদের গাইড ওয়াং সু পং টর্চলাইট হাতে দেবদূতের মতো আবির্ভূত হলেন। তিনি বাকিটা পথ নিজেই দেখিয়ে নিয়ে গেলেন। ঠিক রাত আটটায় আমরা এসে পৌঁছালাম, যেখান থেকে দামতুয়া জলপ্রপাতের উদ্দেশে যাত্রা শুরু করেছিলাম, ঠিক সেখানে। সব মিলিয়ে ৯ ঘণ্টার দুর্গম যাত্রা জীবনের অন্যতম সেরা অভিজ্ঞতা হয়ে থাকল।
চান্দের গাড়িতে করে দ্বিতীয় দিনের যাত্রা ডিম পাহাড়ের পথে। আলীকদম হয়ে থানচি বান্দরবানের এই সড়ক মোট ৩১ কিলোমিটার। সত্যিকারের রোলার কোস্টারের অভিজ্ঞতার জন্য এখানটায় এসে চান্দের গাড়ির ছাদে আপনাকে উঠতেই হবে। কী যে সুন্দর আঁকাবাঁকা পাহাড়ি পথ আর দুপাশের সবুজ প্রকৃতি! ২ হাজার ৮০০ ফুট ওপরে ডিম পাহাড়কে মারমা ভাষায় বলা হয় ক্রাউ ডং। ডিম পাহাড়ের যেখানটায় দাঁড়িয়েছিলাম, সেখান থেকে দেখা গেল সাংগু নদী। মেঘ আর আকাশের মিলনমেলা তখন জমে উঠেছিল। নিজেদের মনে হচ্ছিল মেঘ-পাহাড়ের সই!
সেদিন বিকেলটা কাটল মাতামুহুরী নদীতে। নির্দিষ্ট সীমা পর্যন্ত নৌকাভ্রমণে বেরিয়েছিলাম। বাড়তি পাওয়া, এক ঘণ্টার ব্যবধানে পাঁচবার রংধনু দেখার পরম সৌভাগ্য হলো। দুপাশে পাহাড় আর স্রোতের বিপরীতে চলা মাতামুহুরী নদী। যার সীমা গিয়ে মিলেছে বঙ্গোপসাগর। রোদ–বৃষ্টির খেলায় বারবার মনে হচ্ছিল, ছোট্ট এই জীবন বড়ই সুন্দর! সেদিনের সুন্দর পুঁজি করেই ফিরেছি নাগরিক 
ব্যস্ততায়।
ঢাকা থেকে আলীকদম পর্যন্ত হানিফ, শ্যামলীসহ বিভিন্ন পরিবহনের বাস আছে। ভাড়া ৮৫০ টাকা। আলীকদম বাসস্ট্যান্ডে নেমে সেখান থেকে পানবাজার যেতে হবে। পানবাজার থেকে চান্দের গাড়ি বা মোটরবাইক নিয়ে আলীকদম-থানচি সড়কের ১৭ কিলোমিটার এলাকার আদু মুরং পাড়ায় নামতে হবে। মোটরবাইকে জনপ্রতি ভাড়া ৩০০ টাকা আর চান্দের গাড়িতে মানুষ বেশি হলে ভাড়া কম লাগবে। সেনাবাহিনীর চেকপোস্টে তথ্য দিতে হবে। ভ্রমণ শেষে বিকেল পাঁচটার মধ্যে ক্যাম্পে ফিরে আসতে হবে। আদু পাড়া থেকে দামতুয়া জলপ্রপাতে যেতে তিন-চার ঘণ্টা সময় লাগবে। সঙ্গে অবশ্যই গাইড নেবেন। গাইড ভেদে খরচ ১ হাজার থেকে ২ হাজার টাকা।

ঘুরে বেড়াচ্ছে বিশাল এক সামুদ্রিক কচ্ছপ। একটু এগোলেই বড় বড় ক্যাট ফিশ। আরেকটু সামনে বড় সামুদ্রিক কোরাল মাছের খুনসুটি। সামুদ্রিক ইল খাবি খাচ্ছে পানির নিচে। চিংড়ি মাছের খেলাও দেখা যাবে। আছে লাল কাঁকড়া। জেলি ফিশ বিচিত্র ভঙ্গিতে খেলা দেখাচ্ছে!


ঘুরে বেড়াচ্ছে বিশাল এক সামুদ্রিক কচ্ছপ। একটু এগোলেই বড় বড় ক্যাট ফিশ। আরেকটু সামনে বড় সামুদ্রিক কোরাল মাছের খুনসুটি। সামুদ্রিক ইল খাবি খাচ্ছে পানির নিচে। চিংড়ি মাছের খেলাও দেখা যাবে। আছে লাল কাঁকড়া। জেলি ফিশ বিচিত্র ভঙ্গিতে খেলা দেখাচ্ছে!
সমুদ্রের ভেতরে কত বিচিত্র মাছ আর প্রাণী আছে, তা কজনই–বা জানে। কিন্তু সামনাসামনি এদের দেখা পেলে বিস্ময়ে চোখ যেন কপালে উঠে যায়! এমনই সব চমক দেখা গেল কক্সবাজার বেড়াতে গিয়ে।
কক্সবাজার শহরের ঝাউতলায় বেসরকারি উদ্যোগে গড়ে উঠেছে ফিশ অ্যাকুয়ারিয়াম। নাম রেডিয়েন্ট ফিশ ওয়ার্ল্ড। প্রায় ৮০ শতক জমির ওপর তৈরি চারতলা ভবনের তিনতলাজুড়েই এই ফিশ অ্যাকুয়ারিয়াম।
চারতলা ভবনের তিনতলাজুড়েই নান্দনিক শিল্পকর্মসমৃদ্ধ ছোট-বড় শতাধিক অ্যাকুয়ারিয়াম। বৈদ্যুতিক আলোয় ঝলমলে অ্যাকুয়ারিয়ামের স্বচ্ছ পানিতে সাঁতার কাটছে হাঙর, কোরাল, পাঙাশ, মাইট্যা, কামিলা, রুপচাঁদা, ইলিশ, জেলি ফিশ, লবস্টারসহ নানা প্রজাতির মাছ। সুড়ঙ্গের ভেতরে হাঁটতে হাঁটতে দেখা মেলে এসব মাছের। এ যেন সাগরতলের এক আশ্চর্য জগৎ। অন্য রকম এক মাছের রাজ্য। অ্যাকুয়ারিয়ামগুলোয় রাখা হয়েছে কৃত্রিম প্রবাল। সেই প্রবালের ফাঁকে ফাঁকেই নানা রংবেরঙের মাছ সাঁতরে বেড়াচ্ছে।

ঘুরে বেড়াচ্ছে বিশাল এক সামুদ্রিক কচ্ছপ। একটু এগোলেই বড় বড় ক্যাট ফিশ। আরেকটু সামনে বড় সামুদ্রিক কোরাল মাছের খুনসুটি। সামুদ্রিক ইল খাবি খাচ্ছে পানির নিচে। চিংড়ি মাছের খেলাও দেখা যাবে। আছে লাল কাঁকড়া। জেলি ফিশ বিচিত্র ভঙ্গিতে খেলা দেখাচ্ছে!
সমুদ্রের ভেতরে কত বিচিত্র মাছ আর প্রাণী আছে, তা কজনই–বা জানে। কিন্তু সামনাসামনি এদের দেখা পেলে বিস্ময়ে চোখ যেন কপালে উঠে যায়! এমনই সব চমক দেখা গেল কক্সবাজার বেড়াতে গিয়ে।
কক্সবাজার শহরের ঝাউতলায় বেসরকারি উদ্যোগে গড়ে উঠেছে ফিশ অ্যাকুয়ারিয়াম। নাম রেডিয়েন্ট ফিশ ওয়ার্ল্ড। প্রায় ৮০ শতক জমির ওপর তৈরি চারতলা ভবনের তিনতলাজুড়েই এই ফিশ অ্যাকুয়ারিয়াম।

চারতলা ভবনের তিনতলাজুড়েই নান্দনিক শিল্পকর্মসমৃদ্ধ ছোট-বড় শতাধিক অ্যাকুয়ারিয়াম। বৈদ্যুতিক আলোয় ঝলমলে অ্যাকুয়ারিয়ামের স্বচ্ছ পানিতে সাঁতার কাটছে হাঙর, কোরাল, পাঙাশ, মাইট্যা, কামিলা, রুপচাঁদা, ইলিশ, জেলি ফিশ, লবস্টারসহ নানা প্রজাতির মাছ। সুড়ঙ্গের ভেতরে হাঁটতে হাঁটতে দেখা মেলে এসব মাছের। এ যেন সাগরতলের এক আশ্চর্য জগৎ। অন্য রকম এক মাছের রাজ্য। অ্যাকুয়ারিয়ামগুলোয় রাখা হয়েছে কৃত্রিম প্রবাল। সেই প্রবালের ফাঁকে ফাঁকেই নানা রংবেরঙের মাছ সাঁতরে বেড়াচ্ছে।অ্যাকুয়ারিয়ামে বঙ্গোপসাগরের বিভিন্ন প্রজাতির সামুদ্রিক মাছ সংরক্ষণ করা হয়েছে। ভ্রমণে আসা পর্যটকসহ স্থানীয় বাসিন্দারা বিনোদনের পাশাপাশি অ্যাকুয়ারিয়াম রাখা নানা প্রজাতির মাছ সম্পর্কে জানতে পারবেন। বাংলাদেশে এ রকম অ্যাকুয়ারিয়াম এটিই প্রথম।
রেডিয়েন্ট ফিশ ওয়ার্ল্ডের পরিচালক আবদুল ভূঁইয়া শাহাদাৎ প্রথম আলোকে বলেন, এখানে শতাধিক অ্যাকুয়ারিয়ামে রয়েছে ১৯০ প্রজাতির সামুদ্রিক মাছ। আরও ১০০ প্রজাতির মাছ আনা হচ্ছে। পাশাপাশি কিছু অ্যাকুয়ারিয়ামে মিঠা পানির মাছও রাখা হবে। এসব মাছ ও প্রাণীর মধ্যে সামুদ্রিক আছে ১৪০ প্রজাতির। এ ছাড়া নোনা ও মিঠা পানির মিশ্রণে বেড়ে ওঠা মাছ আছে ২০ ধরনের। আর মিঠা পানির আছে ৩০ প্রজাতির। তিনি জানান, তাঁদের নিজস্ব জাহাজ আছে, সেই জাহাজ দিয়ে এসব মাছ ও প্রাণী সংগ্রহ করা হয়েছে। এমনকি এসব মাছ ও প্রাণী কোনোটাই দেশের বাইরের নয়। দেশের সমুদ্রকে সবার সামনে তুলে ধরতে এখানের সবই বঙ্গোপসাগর থেকে সংগ্রহ করা হয়েছে।মাছ ও প্রাণী নিয়ে যাঁরা গবেষণা করেন, তাদের জন্য এটি অনন্য একটি জায়গা বলে জানালেন আবদুল ভূঁইয়া শাহাদাৎ। বছরজুড়েই শিক্ষার্থীরা এখানে গবেষণা ও প্রশিক্ষণ নিতে পারেন। তাঁদের জন্য প্রবেশ মূল্যে ৪০ শতাংশ ছাড় দেওয়া হয়েছে। এ ছাড়া প্রতিবছর যারা মাধ্যমিক ও উচ্চমাধ্যমিকে জিপিএ–৫ পান, তাঁরা প্রমাণ সাপেক্ষে এখানে বিনা মূল্যে ঢুকতে পারবেন।
এ পর্যন্ত এটি ঘুরে দেখেছেন পাঁচ লাখ পর্যটক। এখানে যাঁরা বেড়াতে আসেন, শুরুতেই তাঁদের ছবি তোলা হয়। ঘুরে বের হওয়ার সময় সেই ছবি বড় করে লেমিনেটিং করে দেওয়া হয় বিনা মূল্যে। এখানে প্রবেশমূল্য জনপ্রতি ৩০০ টাকা। এ ছাড়া লম্বায় তিন ফুটের কম ছোট শিশুরা বিনা মূল্যে ঢুকতে পারে।
কম-বেশি বৃষ্টি হচ্ছে পাহাড়ে। আর এমন সময়ে সবুজ পাহাড়ে ডানা মেলেছে মেঘ। সবুজের বেষ্টনীতে কেবলই বৃষ্টির বড় বড় ফোঁটা! ভোরে বৃষ্টি হওয়ায় মেঘে প্রবেশ করে শোয়ার ঘর পর্যন্ত। পাহাড়ের মেঘ কখনো ধরা দেয় সমুদ্রের রূপে। সবুজ উপত্যকা, অপার্থিব সূর্যোদয়, জোছনায় ছড়িয়ে পড়া মেঘের দল, আকাশের মেঘের অনেক রং মিলিয়ে সাজেক যেন অন্য জনপদের গল্পমালা। এক জাদুকরী প্রকৃতির রহস্য ঘেরা উপত্যকা।
মোবাইলের শব্দে বুধবার ভোর ৫টায় ঘুম ভাঙল। মিশুর কলে। ভাই, বাইরে তো অনেক বৃষ্টি; কেমনে যাবেন? উল্লেখ্য, আমাদের আজ একসঙ্গে সাজেক যাওয়ার কথা। কিন্তু সারা রাত গুঁড়ি গুঁড়ি বৃষ্টি ছিল। সকালে মুষলধারে বৃষ্টির কারণে দুজন যাবে না বলছে। আবার সাড়ে ৫টায় কল দিয়ে বন্ধু রুবেল বলছে যাবি না? ভাবলাম অফিস থেকে ছুটি নিয়ে ফেলছি, এরপর তো আর পাব না। তাই রুবেলকে বলে দিলাম, আমি তো বের হয়ে গেছি সঙ্গে মিশু ও মিজানকে নিয়ে।কম-বেশি বৃষ্টি হচ্ছে পাহাড়ে। আর এমন সময়ে সবুজ পাহাড়ে ডানা মেলেছে মেঘ। সবুজের বেষ্টনীতে কেবলই বৃষ্টির বড় বড় ফোঁটা! ভোরে বৃষ্টি হওয়ায় মেঘে প্রবেশ করে শোয়ার ঘর পর্যন্ত। পাহাড়ের মেঘ কখনো ধরা দেয় সমুদ্রের রূপে। সবুজ উপত্যকা, অপার্থিব সূর্যোদয়, জোছনায় ছড়িয়ে পড়া মেঘের দল, আকাশের মেঘের অনেক রং মিলিয়ে সাজেক যেন অন্য জনপদের গল্পমালা। এক জাদুকরী প্রকৃতির রহস্য ঘেরা উপত্যকা।
মোবাইলের শব্দে বুধবার ভোর ৫টায় ঘুম ভাঙল। মিশুর কলে। ভাই, বাইরে তো অনেক বৃষ্টি; কেমনে যাবেন? উল্লেখ্য, আমাদের আজ একসঙ্গে সাজেক যাওয়ার কথা। কিন্তু সারা রাত গুঁড়ি গুঁড়ি বৃষ্টি ছিল। সকালে মুষলধারে বৃষ্টির কারণে দুজন যাবে না বলছে। আবার সাড়ে ৫টায় কল দিয়ে বন্ধু রুবেল বলছে যাবি না? ভাবলাম অফিস থেকে ছুটি নিয়ে ফেলছি, এরপর তো আর পাব না। তাই রুবেলকে বলে দিলাম, আমি তো বের হয়ে গেছি সঙ্গে মিশু ও মিজানকে নিয়ে।
আমরা সাতজন (অভি, শুভ, মিশু, মিথুন, মিজান, রুবেল ও আমি) ৬টা বাইক নিয়ে অক্সিজেন মোড়ে একত্রিত হই। ওখানে চা-নাশতা খেয়ে একটা সেলফি তুলে রওনা দিলাম সাজেকের উদ্দেশে। অনেক জায়গায় খানাখন্দ সড়ক ও বৃষ্টির মধ্যে দিয়ে চলছে আমাদের বাইক। বৃষ্টির কারণে গতি কমিয়ে চালানো হচ্ছে বাইক। আমরা মানিকছড়িতে গিয়ে যাত্রাবিরতির জন্য থামি। ওখানে চা-নাশতা খেয়ে আবার রওনা দিলাম খাগড়াছড়ি উদ্দেশে।
খাগড়াছড়ি থেকে রওনা হয়ে প্রথমে যেতে হয় দীঘিনালার পথে। রাস্তার দুই পাশে রাবার বাগান। সাজানো সবুজ মিশ্র ফলের বাগান। পাহাড়ের বুকে বসবাস করা আদিবাসীদের বসতি। আঁকাবাঁকা সর্পিল পথের বাঁক পেরোতে পেরোতে স্বাগত জানাবে পাহাড়ি-বৃষ্টি। যাওয়ার পথে গাড়ি থামিয়ে রাস্তার পাশের দীঘিনালা বন বিহারে একটু ঘুরে দেখাতে পারেন। দীঘিনালার পথ পাড়ি দিয়ে কিছুটা সামনে গেলেই বাঘাইহাট বাজার। বলতে গেলে এখান থেকেই রাঙামাটির সীমানা শুরু। ছোটখাটো ছিমছাম পাহাড়ি বাজার। প্রয়োজনীয় খাবার এখান থেকে কিনে নিতে পারবেন। সময় থাকলে বাজারের আশপাশটা ঘুরে দেখবেন।
বাঘাইহাট বাজার ছেড়ে যেতেই বড় বড় সব পাহাড়ি রাস্তা। বাইকের পেছনে বসে মনে হবে এই যেন রোলার কোস্টার। এক পাহাড় থেকে নেমে তীব্র গতিতে উঠতে হয়ে আরেকটি পাহাড়ে। দুই পাশে তাকালে চোখে পড়বে কেবল সবুজ আর সবুজ। বৃষ্টিতে ন্যাড়া পাহাড়েও সবুজের সমারোহ। কাছে বা দিগন্তের পাহাড়গুলো অঝোর ধারার বৃষ্টির সৌন্দর্য রূপ মোটরসাইকেল চালিয়ে উপভোগ করা যায়। ঘনবৃষ্টিতে পাহাড়ে খুব বেশি দূর দেখাও যায় না।
বাঘাইহাট থেকে ছোট-বড় পাহাড় ডিঙিয়ে বৃষ্টি আর মেঘমল্লার সঙ্গে পৌঁছাতে হয় মাচালং বাজারে। এর পরেই শুরু হয় সাজেকের প্রধান পথ। সমুদ্রপৃষ্ঠ থেকে প্রায় ১৮০০ ফুট ওপরে সাজেক। অসংখ্য পাহাড়ের বন্ধনে সবুজে ঢাকা অপরূপ সাজেকের রাস্তা! বৃষ্টিতে সবুজে ঢাকা এই পথ আরও উজ্জ্বল হয়ে ওঠে। কালো মেঘ বারবার হাতছানি দেয় বৃষ্টি। ঝমঝমিয়ে বৃষ্টি নামে প্রায়শ। দারুণ বৃষ্টিমুখরে খুঁজে পাবেন সাজেকের প্রকৃত সৌন্দর্য।
সবুজ পাহাড়ের চূড়া ঘিরে রয়েছে সাদা মেঘের আবরণ। দিগন্ত বিস্তৃত উপত্যকা মিশে গেছে মিজোরামের নীল পাহাড়ে (ব্লু মাউন্টেইন)। বর্ষায় সাদা তুলোর মতো ছোট ছোট মেঘের স্তূপ ভেসে বেড়ায় পাহাড়ের বুকে। উপত্যকার সামনে দাঁড়িয়ে মনে হবে এই কী অপার্থিব সৌন্দর্য!
বৃষ্টির পর সাজেকের অন্য রূপ দেখা যায়। সাদা মেঘে ঢেকে যাওয়া রুইলুই পাড়া, পাইলিং পাড়া ও সাজেক ভ্যালির পাহাড় চূড়া। বর্ষায় মেঘের দল আপনাকেও ভিজিয়ে দেবে। পাহাড়ের আকাশে মেঘের পেখম থেকে অঝোর ধারায় নামে বৃষ্টির স্রোতোধারা।কম-বেশি বৃষ্টি হচ্ছে পাহাড়ে। আর এমন সময়ে সবুজ পাহাড়ে ডানা মেলেছে মেঘ। সবুজের বেষ্টনীতে কেবলই বৃষ্টির বড় বড় ফোঁটা! ভোরে বৃষ্টি হওয়ায় মেঘে প্রবেশ করে শোয়ার ঘর পর্যন্ত। পাহাড়ের মেঘ কখনো ধরা দেয় সমুদ্রের রূপে। সবুজ উপত্যকা, অপার্থিব সূর্যোদয়, জোছনায় ছড়িয়ে পড়া মেঘের দল, আকাশের মেঘের অনেক রং মিলিয়ে সাজেক যেন অন্য জনপদের গল্পমালা। এক জাদুকরী প্রকৃতির রহস্য ঘেরা উপত্যকা।
মোবাইলের শব্দে বুধবার ভোর ৫টায় ঘুম ভাঙল। মিশুর কলে। ভাই, বাইরে তো অনেক বৃষ্টি; কেমনে যাবেন? উল্লেখ্য, আমাদের আজ একসঙ্গে সাজেক যাওয়ার কথা। কিন্তু সারা রাত গুঁড়ি গুঁড়ি বৃষ্টি ছিল। সকালে মুষলধারে বৃষ্টির কারণে দুজন যাবে না বলছে। আবার সাড়ে ৫টায় কল দিয়ে বন্ধু রুবেল বলছে যাবি না? ভাবলাম অফিস থেকে ছুটি নিয়ে ফেলছি, এরপর তো আর পাব না। তাই রুবেলকে বলে দিলাম, আমি তো বের হয়ে গেছি সঙ্গে মিশু ও মিজানকে নিয়ে।
আমরা সাতজন (অভি, শুভ, মিশু, মিথুন, মিজান, রুবেল ও আমি) ৬টা বাইক নিয়ে অক্সিজেন মোড়ে একত্রিত হই। ওখানে চা-নাশতা খেয়ে একটা সেলফি তুলে রওনা দিলাম সাজেকের উদ্দেশে। অনেক জায়গায় খানাখন্দ সড়ক ও বৃষ্টির মধ্যে দিয়ে চলছে আমাদের বাইক। বৃষ্টির কারণে গতি কমিয়ে চালানো হচ্ছে বাইক। আমরা মানিকছড়িতে গিয়ে যাত্রাবিরতির জন্য থামি। ওখানে চা-নাশতা খেয়ে আবার রওনা দিলাম খাগড়াছড়ি উদ্দেশে।খাগড়াছড়ি থেকে রওনা হয়ে প্রথমে যেতে হয় দীঘিনালার পথে। রাস্তার দুই পাশে রাবার বাগান। সাজানো সবুজ মিশ্র ফলের বাগান। পাহাড়ের বুকে বসবাস করা আদিবাসীদের বসতি। আঁকাবাঁকা সর্পিল পথের বাঁক পেরোতে পেরোতে স্বাগত জানাবে পাহাড়ি-বৃষ্টি। যাওয়ার পথে গাড়ি থামিয়ে রাস্তার পাশের দীঘিনালা বন বিহারে একটু ঘুরে দেখাতে পারেন। দীঘিনালার পথ পাড়ি দিয়ে কিছুটা সামনে গেলেই বাঘাইহাট বাজার। বলতে গেলে এখান থেকেই রাঙামাটির সীমানা শুরু। ছোটখাটো ছিমছাম পাহাড়ি বাজার। প্রয়োজনীয় খাবার এখান থেকে কিনে নিতে পারবেন। সময় থাকলে বাজারের আশপাশটা ঘুরে দেখবেন।
বাঘাইহাট বাজার ছেড়ে যেতেই বড় বড় সব পাহাড়ি রাস্তা। বাইকের পেছনে বসে মনে হবে এই যেন রোলার কোস্টার। এক পাহাড় থেকে নেমে তীব্র গতিতে উঠতে হয়ে আরেকটি পাহাড়ে। দুই পাশে তাকালে চোখে পড়বে কেবল সবুজ আর সবুজ। বৃষ্টিতে ন্যাড়া পাহাড়েও সবুজের সমারোহ। কাছে বা দিগন্তের পাহাড়গুলো অঝোর ধারার বৃষ্টির সৌন্দর্য রূপ মোটরসাইকেল চালিয়ে উপভোগ করা যায়। ঘনবৃষ্টিতে পাহাড়ে খুব বেশি দূর দেখাও যায় না।বাঘাইহাট থেকে ছোট-বড় পাহাড় ডিঙিয়ে বৃষ্টি আর মেঘমল্লার সঙ্গে পৌঁছাতে হয় মাচালং বাজারে। এর পরেই শুরু হয় সাজেকের প্রধান পথ। সমুদ্রপৃষ্ঠ থেকে প্রায় ১৮০০ ফুট ওপরে সাজেক। অসংখ্য পাহাড়ের বন্ধনে সবুজে ঢাকা অপরূপ সাজেকের রাস্তা! বৃষ্টিতে সবুজে ঢাকা এই পথ আরও উজ্জ্বল হয়ে ওঠে। কালো মেঘ বারবার হাতছানি দেয় বৃষ্টি। ঝমঝমিয়ে বৃষ্টি নামে প্রায়শ। দারুণ বৃষ্টিমুখরে খুঁজে পাবেন সাজেকের প্রকৃত সৌন্দর্য।
সবুজ পাহাড়ের চূড়া ঘিরে রয়েছে সাদা মেঘের আবরণ। দিগন্ত বিস্তৃত উপত্যকা মিশে গেছে মিজোরামের নীল পাহাড়ে (ব্লু মাউন্টেইন)। বর্ষায় সাদা তুলোর মতো ছোট ছোট মেঘের স্তূপ ভেসে বেড়ায় পাহাড়ের বুকে। উপত্যকার সামনে দাঁড়িয়ে মনে হবে এই কী অপার্থিব সৌন্দর্য!
বৃষ্টির পর সাজেকের অন্য রূপ দেখা যায়। সাদা মেঘে ঢেকে যাওয়া রুইলুই পাড়া, পাইলিং পাড়া ও সাজেক ভ্যালির পাহাড় চূড়া। বর্ষায় মেঘের দল আপনাকেও ভিজিয়ে দেবে। পাহাড়ের আকাশে মেঘের পেখম থেকে অঝোর ধারায় নামে বৃষ্টির স্রোতোধারা।
সাজেকের অবস্থান রাঙামাটিতে হলেও যেতে হয় খাগড়াছড়ি শহর হয়ে। চট্টগ্রাম অক্সিজেন মোড় থেকে নন এসি বা এসি বাসে সরাসরি খাগড়াছড়ি যাওয়া যায়। প্রতিদিন শান্তি পরিবহন, শ্যামলী, এস আলম, সেন্টমার্টিন পরিবহনসহ বিভিন্ন বাস খাগড়াছড়িতে যাতায়াত করে। তা ছাড়া রাঙামাটি থেকে লঞ্চে করে লংগদু বা বাঘাইছড়ি হয়ে সাজেক পৌঁছানো যায়।
সাজেক খাগড়াছড়ি থেকে প্রায় ৭০ কিলোমিটার দূরে। সাজেকে রাতযাপন করতে গেলে ভ্রমণের আগে অবশ্যই রুম বুকিং এবং যাতায়াতের ‘চাঁন্দের গাড়ি’ নিশ্চিত করতে হবে। সাজেকের বাঘাইহাট থেকে সকাল সাড়ে ১০টায় এবং বিকেল তিনটায় সেনাবাহিনীর সহায়তায় পর্যটক আসা-যাওয়া করে। তার আগে-পরে কোনো পর্যটক আসা যাওয়া করতে পারে না। তা ছাড়া সাজেকের পাহাড়ি রাস্তায় ব্যক্তিগত গাড়ি ব্যবহার না করে স্থানীয় ‘চাঁন্দের গাড়ি’ বা পিকআপে যাতায়াত করাই ভালো।
বেশ একটা প্রাণ জুড়িয়ে দেওয়া বাতাস। ঈদের পরদিন লালবাগের কেল্লায় আসা মানুষ বেশ স্বস্তিতে আছে। মাথার ওপর নেই প্রবলপ্রতাপী সূর্য। বছরের এ সময় দুপুরের সূর্য থেকে যেন আগুন বের হয়। কিছুক্ষণ ঝিরিঝিরি বৃষ্টি হয়েছে বলে তিনি এখন মেঘের আড়ালে রয়েছেন। তাতেই রক্ষে।
ঈদের ছুটিতে লালবাগের কেল্লা খোলা থাকে। ভ্রমণপিয়াসী মানুষ এখানে আসেন একখণ্ড শান্তির অন্বেষায়। বিশাল এ কেল্লায় এসে হয়তো নিয়ে যান মোগল আমলের স্বাদ। স্থাপত্যগুলো কি তাঁদের সঙ্গে কথা বলে?
যাঁরা এসেছেন, তাঁদের মধ্যে তিন তরুণীকে দেখা গেল একই ধরনের সালোয়ার-কামিজ পরেছেন। আরেকটা তরুণের দলে প্রত্যেকেই পরেছেন একই রকম কালো টি-শার্ট এবং প্রত্যেকের চোখে অবধারিতভাবে কালো সানগ্লাস। এই তরুণদের একজনকে জিজ্ঞেস করলাম, ‘এই কেল্লা কে বানিয়েছে, জানেন?’
‘জানুম না ক্যান, শায়েস্তা খান।’ সেই সঙ্গে যোগ করেন, ‘হ্যার মাইয়ার কব্বরও তো এইখানেই।’
অথচ কেল্লায় ঢোকার পরই এক জায়গায় লেখা আছে কেল্লা নির্মাণের ইতিহাস। প্রায় কেউই সেদিকে চোখ রাখে না।
সাধারণ মানুষের মধ্যে একটা ধারণা প্রচলিত, এই কেল্লা নির্মাণ করেছিলেন শায়েস্তা খান। হ্যাঁ, সেই শায়েস্তা খান, যাঁর আমলে টাকায় ৮ মণ চাল পাওয়া যেত। আসলে কেল্লার ভেতরে শায়েস্তা খানের মেয়ে পরী বিবির সমাধি আছে বলেই ধারণাটা ছড়িয়েছে। আসল ইতিহাস একটু ভিন্ন রকমের।
যাঁর সঙ্গে এই কেল্লার নাম জড়িত, তিনি মুহাম্মদ আজম শাহ। জনশ্রুতি আছে, মোগল সম্রাট আওরঙ্গজেবের ছেলে আজম শাহ বাবার কাছে আবদার করেছিলেন, তাঁকে যেন বাংলার সুবাদার করে পাঠানো হয়। পুত্রের আবদার রেখেছিলেন সম্রাট। ১৬৭৮ সালে তাঁকে সুবাদার করে পাঠানো হয় ঢাকায়। আওরঙ্গজেবের এই পুত্র ছিলেন দাম্ভিক। ঢাকার সুবাদারি পেয়ে শাহজাদা আজম বুড়িগঙ্গার তীরে একটি দুর্গ নির্মাণ করা শুরু করলেন, নাম রাখলেন ‘কিলা আওরঙ্গবাদ’। কিন্তু এই নামে কেউ আর ডাকত না কেল্লাটিকে। লালবাগ এলাকায় কেল্লাটি হওয়ায় সবাই লালবাগের কেল্লা বলেই ডাকা শুরু করে।
আজম শাহ দুর্গটি নির্মাণ করা শুরু করেছিলেন। কিন্তু সম্রাটের আদেশে পরের বছরই তাঁকে ঢাকা ত্যাগ করতে হলো। দ্বিতীয়বারের মতো শায়েস্তা খান এলেন সুবাদার হয়ে (১৬৭৯ সালে। প্রথমবার ছিলেন ১৬৬৩ থেকে ১৬৭৩ সাল পর্যন্ত)। শায়েস্তা খানকে আজম শাহ অনুরোধ করেছিলেন দুর্গটির নির্মাণকাজ শেষ করার জন্য। বলা হয়ে থাকে, এই আজম শাহের সঙ্গেই বিয়ে হওয়ার কথা ছিল পরী বিবির। কিন্তু পরী বিবি অকালে প্রাণ হারালে শায়েস্তা খান দুর্গটিকে অপয়া বলে মনে করেন। দুর্গ নির্মাণ শেষ করেননি শায়েস্তা খান। কিন্তু কন্যা পরী বিবির সমাধির ওপর একটি স্থাপনা গড়ে তোলেন তিনি।
বলে রাখা ভালো, শায়েস্তা খান ছিলেন সম্রাট জাহাঙ্গীরের পত্নী নূরজাহানের ভাই আসফ খানের ছেলে। আসফ খানের বোন মমতাজ মহলকেই বিয়ে করেছিলেন সম্রাট শাহজাহান। অর্থাৎ আওরঙ্গজেবের মামা ছিলেন শায়েস্তা খান।
ঈদের আনন্দ নিয়ে যাঁরা লালবাগের কেল্লা দেখতে এসেছেন, যাঁরা মনের আনন্দে ছুটে যাচ্ছেন হাম্মামখানা, পরী বিবির মাজার, মসজিদ, সুড়ঙ্গপথ থেকে শুরু করে কেল্লার নানা দিকে, এই ইতিহাস না জানলেও তাতে তাঁদের ভ্রমণের আনন্দ কিছুমাত্র কমছে না।
দৈনন্দিন জীবনে সুস্থ ও কর্মক্ষম থাকা খুবই গুরুত্বপূর্ণ। পরিমিত খাদ্য গ্রহণের পাশাপাশি নিয়মিত ব্যায়াম, মনকে শান্ত রাখা, অর্থের যথোপযুক্ত ব্যবহার এ ক্ষেত্রে গুরুত্বপূর্ণ নিয়ামক হিসেবে কাজ করে। ধীরে–সুস্থে ব্যায়াম শুরু করুন। শুরুতে প্রতিদিন ১০-২০ মিনিট করে ব্যায়াম করবেন। যদি আপনি দীর্ঘ সময় ধরে ব্যায়ামের সঙ্গে যুক্ত না থাকেন বা জটিল রোগে আক্রান্ত থাকেন, সে ক্ষেত্রে চিকিৎসকের পরামর্শ নেওয়া ভালো। প্রতিদিন ৩০ মিনিট শারীরিক পরিশ্রম হয় এ রকম কাজ করুন। যেমন ১০ মিনিট নাচ বা শারীরিক অঙ্গভঙ্গির অনুশীলন, দুপুরের খাবারের পর ১০ মিনিট হাঁটাহাঁটি, ১০ মিনিট বাগানে কাজ করা ইত্যাদি। এতে আপনার শরীর ও মন চাঙা থাকবে। ভারোত্তলন এ ক্ষেত্রে গুরুত্বপূর্ণ বিষয়। চিকিৎসক বা পরামর্শকের নিয়ম মেনে জিমে বা ঘরোয়াভাবে পানির বোতল বা ডাম্বেল দিয়ে মাংসপেশির সঞ্চালন ও প্রসারণ অনুশীলন করতে পারেন। মনকে সুস্থির বা প্রশান্ত রাখতে নিয়মিত ধ্যান বা মেডিটেশন, যোগব্যায়াম বা যোগ অনুশীলন করতে পারেন। এতে আপনার সিদ্ধান্ত গ্রহণ, সমস্যা সমাধান অনেকটাই সহজ হয়ে যাবে। নিজেকে সুস্থ ও কর্মক্ষম রাখতে গিয়ে অর্থের প্রসঙ্গ চলেই আসে। ঘরোয়াভাবে স্বল্প খরচে নিজ উদ্যোগে কাজগুলো করা যায়। যেমন আপনি টিভি/রেডিও স্টেশন থেকে স্বাস্থ্যবিষয়ক পরামর্শ/ব্যায়াম অনুসরণ করতে পারেন। মেডিটেশনের জন্য ইউটিউব আপনাকে সাহায্য করতে পারে, বাজারে সিডিও কিনতে পাওয়া যায়। বাস্তব সত্য হচ্ছে—হাঁটাহাঁটি, জগিং, নাচ এসবের জন্য বিশেষ কোনো সামগ্রী দরকার হয় না। সুস্থ ও কর্মক্ষম থাকতে বিশ্রাম ও ঘুমেরও প্রয়োজন আছে, যা আপনার মন ও মস্তিষ্ককে পুনরায় সচল রাখতে সহায়তা করে। প্রতিদিন অন্তত ছয় থেকে সাত ঘণ্টা ঘুমান। মাঝেমধ্যে কাজে বিরতি নিন। বেড়াতে যান। এগুলো আপনার ফিটনেস ধরে রাখতে সহায়ক হবে।আমার বয়স ২৮ বছর। প্রায়ই আমার গালের একপাশে ফুলে যায়। এতে কোনো ব্যথা অনুভব হয় না। আবার ফোলা চলেও যায় হঠাৎ করে। বছরে দুই তিনবার এমন হয়। করণীয় কী? সমস্যাটি প্রায় সময় হয়ে আবার নিজে নিজেই ভালো হয়ে যায়। এটা বড় কোনো সমস্যা হওয়ার আশঙ্কা কম। সমস্যা থাকা অবস্থায় একজন মেডিসিন বিশেষজ্ঞ দেখালে তিনি আপনার শারীরিক পরীক্ষাপূর্বক প্রয়োজনীয় ব্যবস্থা গ্রহণ করবেন অথবা প্রয়োজনে অন্য বিশেষজ্ঞকে রেফার করবেন।আমাদের দৈনন্দিন জীবনে রয়েছে নানা স্বাস্থ্য সমস্যা। অনেক সময় ঘরে বসে কিংবা জীবনধারা পরিবর্তনের মাধ্যমে এসব সমস্যার সমাধান সম্ভব। আপনার সমস্যা নিয়ে প্রশ্ন পাঠান। উত্তর দেবেন বিশেষজ্ঞ চিকিৎসকেরা। বয়স লিখতে ভুলবেন না।পবিত্র ঈদুল আজহার দীর্ঘ ছুটিতে কোথাও না কোথাও ঘুরতে যাওয়ার পরিকল্পনা করছেন সবাই নিজের মতো করে। বিদেশে যাঁরা যাচ্ছেন, তাঁরা তো পরিকল্পনা করেই ফেলেছেন। কিন্তু যাঁরা দেশে থাকছেন বা দেশের বিভিন্ন প্রান্তে ঘুরতে আগ্রহী, তাঁদের জন্য আমাদের এই আয়োজন। আজকে থাকছে দেশের উত্তরাঞ্চলের বেশ কিছু নান্দনিক জায়গায় ভ্রমণের প্রাথমিক তথ্য। পরিবার-পরিজন নিয়ে এসব জায়গা থেকে অল্প সময়ে ঘুরে আসতে পারেন যেকোনো সময়।উত্তরবঙ্গে প্রবেশের শুরুতেই দেখা হয়ে যায় চলনবিলের সঙ্গে। নাটোর রাজশাহী, সিরাজগঞ্জ এবং পাবনা জেলাজুড়ে বিস্তৃত এই বিলের সঙ্গে যুক্ত আছে ১৪টি নদী। খাল বা নদী ছাড়াও এই বিলের বুকে জেগে রয়েছে কয়েক শ গ্রাম। এখানে শুকনো মৌসুমেও নৌকায় ভেসে বেড়ানোর মতো পানি থাকে বিস্তৃত এলাকাজুড়ে। আর এই ভরা বর্ষায় তো কথাই নেই। এই বর্ষায় পুরো চলনবিল যেন একটা সমুদ্র! উন্মুক্ত বিলের মাতাল হাওয়ায় বিশাল বিশাল ঢেউয়ের দোলায় নৌকায় করে বিলে ঘুরে বেড়ানোর আনন্দ উপভোগ করার চমৎকার একটা মৌসুম চলছে এখন। আর চলনবিলে একটা বিকেল ঘুরে বেড়িয়ে বাড়ি ফেরার পথে কিনে নিতে পারেন একদম তরতাজা মাছ, নিজের পছন্দমতো। যে তাজা মাছের স্বাদ এই ইট–পাথরের শহরে পাওয়া সম্ভব নয় কিছুতেই।
চলনবিলে রয়েছে বাংলাদেশের বড় গ্রামগুলোর মধ্যে অন্যতম ‘কলম’ নামের গ্রামটি। প্রবাদ আছে ‘বিল দেখতে চলন/ আর গ্রাম দেখতে কলম’। এই কলম গ্রাম নাটোরের সিংড়া উপজেলার ৪ নম্বর কলম ইউনিয়নে পড়েছে। মূলত কলম গ্রামের নাম থেকেই ইউনিয়নের নামকরণ করা হয়েছে।
ক্রিকেটের জন্য বাঙালি দুজন মানুষের কাছে চিরকাল ঋণী থাকবে। একজন সারদারঞ্জন রায়। অন্যজন অবিভক্ত বাংলার প্রথম বাঙালি ক্রিকেট সংগঠক জগদিন্দ্র নাথ রায়। এই জগদিন্দ্র নাথ রায় ছিলেন নাটোর রাজবাড়ির মানুষ। রানি ভবানীর বংশধর এই ক্রিকেটপাগল মানুষটি সারদারঞ্জন রায়কে পৃষ্ঠপোষকতা করেছিলেন নিজে ক্রিকেট স্টেডিয়াম বানিয়ে, ‘নাটোর ইলেভেন’ নামে একটি পেশাদার ক্রিকেট টিম তৈরি করে। নাটোর রাজবাড়ি গিয়ে মাশরাফি-সাকিবদের পূর্বসূরি এই বাঙালি মানুষটিকে একবার শ্রদ্ধা জানিয়ে আসতেই পারেন আপনি।
নাটোর থেকে চলার পথে রাজশাহীর দিকে এগিয়ে যেতে যেতে হাতের ডান দিকে পড়বে রানি ভবানী এবং জগদিন্দ্র নাথ রায়ের স্মৃতিবিজড়িত এই রাজবাড়িটি। ‘নাটোর রাজবাড়ি’ নামে পরিচিত এই রাজবাড়িটি এখন উত্তরা গণভবন নামে পরিচিত। অনেকে একে রানি ভবানীর রাজবাড়ি নামেও চিনে থাকে। এখনো যে রাজবাড়ি তার ঐতিহ্য আর আভিজাত্য ধরে রেখেছে আগের মতোই। রাজবাড়ির ভেতরে প্রবেশের আগে আপনাকে অনুমতি নিতে হবে। নাটোর গেলে অবশ্যই নাটোরের কাঁচাগোল্লা খাবেন। কারণ, উৎকৃষ্ট কাঁচাগোল্লা নাটোর ছাড়া আর কোথাও পাওয়া যায় না। এখান থেকে চলনবিলের নাটোরের অংশেও যেতে পারেন ঘুরতে। 
রাজশাহী শহরের প্রায় ২০ কিলোমিটার আগে পথে পড়বে পুঠিয়া বাজার। এই বাজারে বাস থেকে নেমে রিকশা নিয়ে বাঁ দিকে একটু এগিয়ে গেলেই পাবেন পুঠিয়া রাজবাড়ি। এখানে আপনি পাবেন টেরাকোটার মন্দির। এটিই বাংলাদেশের একমাত্র জায়গা, যেখানে একসঙ্গে অনেকগুলো টেরাকোটার মন্দির দেখতে পাওয়া যায়। পুরো রাজবাড়িটি একটি পরিখা বা ক্যানেল দিয়ে ঘেরা। রাজবাড়িতে প্রবেশের আগে হাতের বাঁ দিকে পাবেন পুঠিয়া শিবমন্দির। এটি বাংলাদেশের পুরোনো এবং বড় শিবমন্দিরগুলোর মধ্যে অন্যতম। ডান দিকে পাবেন টেরাকোটাশোভিত মন্দির। এখান থেকে সামনের দিকে এগিয়ে গেলেই বিশাল মাঠ। এই মাঠের প্রান্তে রয়েছে বিশাল রাজবাড়িটি, যেটি পুঠিয়া রাজবাড়ি হিসেবে পরিচিত। যদিও এখন এই রাজবাড়িটি ব্যবহৃত হচ্ছে লস্করপুর ডিগ্রি কলেজের প্রাতিষ্ঠানিক ভবন হিসেবে। রাজবাড়ির পাশে যে বাজার আছে সেখানে পাওয়া যায় আমিত্তি, খেতে ভুলবেন না কিন্তু। ঢোপকল দেখেছেন কখনো? এই উপমহাদেশের প্রথম দিকের পানীয়জল সাপ্লাইয়ের জন্য বসানো হয়েছিল এই ঢোপকলগুলো। বাংলাদেশের অন্য কোনো শহরে এর চিহ্ন এখন আর পাবেন না। কিন্তু পুরোনো ও রাজসিক শহর রাজশাহীতে এখনো কিছু ঢোপকলের অস্তিত্ব রয়েছে। শুধু ঢোপকলই নয়। এখানে রয়েছে ওলন্দাজ বা ডাচ্‌দের ব্যবসাকেন্দ্র হিসেবে নির্মাণ করা বড়কুঠি। এটি সতেরো শতকের স্থাপনা বলে ধারণা করা হয়। রয়েছে রেশম উন্নয়ন কেন্দ্র। রয়েছে বাংলাদেশের প্রথম ও পুরো বিশ্বে সুপরিচিত বরেন্দ্র গবেষণা জাদুঘর, রয়েছে রাজশাহী বিশ্ববিদ্যালয়। আর আছে পদ্মা নদী। যদিও এখন আর সেই ভরা যৌবনা পদ্মা নেই। তবু এই বর্ষাকালে পদ্মা নদী ঠিকই তার পুরোনো রূপে ফিরে আসে।
যেতে পারেন চাঁপাইনবাবগঞ্জের বাবুডাইং। এখানে পাবেন বন আর প্রাণীবৈচিত্র্যের অপার জগৎ। রাজশাহী-চাঁপাইনবাবগঞ্জের মাঝামাঝিতে পাবেন বরেন্দ্র অঞ্চলের উঁচুনিচু লালমাটির বৈচিত্র্যময় ভূমিরূপ। যাওয়া–আসার পথে গাড়ি থেকে নেমে বা গাড়ি থামিয়ে দেখতে পারেন।
রাজশাহী-চাঁপাইনবাবগঞ্জ গেলে অবশ্যই কালাইয়ের রুটি খেয়ে আসবেন। হাঁসের মাংস বা প্রচুর মরিচ-পেঁয়াজ-সরিষার তেল দিয়ে বানানো চাটনি আর বেগুন ভর্তা দিয়ে খেতে পারেন কালাইর রুটি।
রাজশাহী শহর ছাড়িয়ে গেলে দেখা মিলবে চাঁপাইনবাবগঞ্জের বিস্তৃত আমবাগানের। পাশেই নওগাঁ জেলা। প্রাচীন এই জনপদে দেখা মিলবে আলতাদিঘি, কুসুম্বা মসজিদ, দিবর দিঘি, বর্তমানের তালগাছের সারি দিয়ে ঘেরা জনপ্রিয়তম গ্রাম ঘুঘু ডাঙা, রবীন্দ্র কুঠিবাড়ি পতিসর, ব্রিটিশ আমলের গা শিউরে ওঠা ইতিহাসের রক্তদহর বিল। এ ছাড়া নওগাঁ আর জয়পুরহাটের ঠিক মাঝখানে আছে এক জীবন্ত ইতিহাস-পাহাড়পুর। একসঙ্গে এতগুলো ঐতিহাসিক জায়গা এবং স্থাপত্য দেখতে আপনাকে উত্তরবঙ্গে যেতেই হবে।
রাজশাহীকে পাশে রেখে চলে যেতে পারেন রংপুর অঞ্চলে। নতুন রংপুর বিভাগে দেখার মতো অনেক কিছুই রয়েছে। রংপুর শহরে আছে তাজহাট জমিদারবাড়ি। আছে কারমাইকেল কলেজ, আছে মাইলের পর মাইল সবুজ ধানখেত। রংপুর বিভাগ নতুন হলেও শহরটি অনেক প্রাচীন। এ শহরে গেলেই প্রাচীন একটা স্বাদ পাবেন। রংপুরকে পেছনে রেখে যেতে পারেন দিনাজপুর। এখানে আছে বাংলাদেশের সবচেয়ে বড় টেরাকোটাশোভিত কান্তজীউ মন্দির। তার পাশেই পাবেন টেরাকোটাশোভিত নয়াবাদ মসজিদ। সেখান থেকে একটু উত্তরে গেলেই পাবেন সিংড়া ফরেস্ট, এটি উত্তরবঙ্গের একমাত্র বন। এরপরেই আছে বিখ্যাত পঞ্চগড় জেলা। এই জেলায় আছে সমতলের চা–বাগান, মহানন্দা নদীর উত্তাল জলরাশি, দূরে হিমালয়ের মাতাল বাতাস। আকাশে মেঘ না থাকলে পঞ্চগড়ের যেকোনো জায়গা থেকেই দেখতে পারবেন হিমালয়ের কাঞ্চনজঙ্ঘা চূড়া।উত্তরবঙ্গ থেকে ফিরবেন বগুড়া হয়ে। বগুড়া শহর ঘুরে চলে আসবেন করতোয়া নদীর তীরের প্রাচীন মহাস্থানগড়ে। এখানে আপনি খুঁজে দেখতে পারেন বেহুলাকে। তারপর ফিরতে পারেন আপন নিবাসে। তবে মহাস্থানগড় গেলে বেহুলাকে পান আর না পান কটকটি খেয়ে আসবেন। এটা মহাস্থানগড় এলাকার জনপ্রিয় খাবার।
উত্তরবঙ্গ দেখতে হবে সময় নিয়ে। চলনবিল দিয়ে শুরু করে রাজশাহী-নওগাঁ হয়ে রংপুর- দিনাজপুর-পঞ্চগড় যেতে পারেন বাসে বা ট্রেনে। অথবা রংপুর গিয়ে সেখান থেকে দিনাজপুর- পঞ্চগড় ঘুরে সৈয়দপুর থেকে ট্রেনে যেতে পারেন রাজশাহী। আবার প্লেনে সরাসরি রাজশাহী অথবা সৈয়দপুরও যেতে পারেন। তারপর সেখান থেকে বাসে বা ভাড়া গাড়িতে বিভিন্ন জায়গায়ও যাওয়া যায়। দেশের অন্যান্য এলাকায় ঘুরতে যা খরচ হবে, তার চেয়ে কম খরচ হবে উত্তরবঙ্গ ঘুরতে।
এবারের ঈদের পুরো ছুটিটা হচ্ছে শেষ বর্ষায়। এক দিন ছুটি নিলে ৯ দিনের বেশ দীর্ঘ ছুটি পাওয়া যাবে। চাইলে দেশের ভেতরেই বিভিন্ন জায়গায় ঘুরে আসা যায়। বর্ষাকালে বাংলাদেশের রূপ সত্যি দেখার মতো। প্রকৃতি হয়ে ওঠে সবুজ, নদী-পুকুর-খাল-বিল হয়ে ওঠে জলে ভরপুর। এর ওপর থাকে মেঘ-বৃষ্টির লুকোচুরি। সে এক অসাধারণ ব্যাপারই বটে। এই বর্ষাকালে ঘুরতে গিয়ে ভালো লাগবে, দক্ষিণবঙ্গের তেমন কিছু জায়গার কথা রইল আপনাদের জন্য।যদি যেতে চান ভরা বর্ষায়, তবে বিশাল বিশাল পেয়ারাবাগানের পাশাপাশি দেখতে পাবেন পেয়ারার এক ভাসমান বাজার। যেটার শুরু স্বরূপকাঠি থেকে, আর শেষ হয় গিয়ে কয়েক কিলোমিটার দূরের আটগর কুরিয়ানায়। সারি সারি পেয়ারার বাগানের ফাঁকে ফাঁকে চলে যায় ছোট ছোট ক্যানেল ডিঙিনৌকা। এসব নৌকায় যাওয়া যায় পেয়ারাবাগানের একদম গভীরে। চাইলেই গাছ থেকে পেড়ে খাওয়া যায় পেয়ারা, যত ইচ্ছে। তবে সঙ্গে করে নিয়ে আসা যাবে না। নিয়ে আসতে হলে কিনেই আনতে হবে। এখানে যেতে হলে রাতের লঞ্চ জার্নি শেষ করে উঠে পড়তে হবে ভাড়া করা ছোট নৌকায়। যতক্ষণ খুশি পেয়ারাবাগানের চারপাশের সৌন্দর্য উপভোগ করে ফিরে আসতে পারেন। চাইলে থেকেও যেতে পারেন কোনো এক পেয়ারাবাগানে।সকালে স্বরূপকাঠিতে নেমে নাশতা করে নিতে পারেন যেকোনো হোটেলে বা লঞ্চঘাটে। এরপর সোজা একটি ট্রলার ভাড়া করে চলে যান সাঁতলা, যেখানে রয়েছে মাইলের পর মাইল পানিপথ, বিলজুড়ে ফুটে থাকা গাঢ় গোলাপি শাপলা ফুলের মনোমুগ্ধকর আয়োজন। একটি ডিঙিতে করে ভেসে পড়ুন সাঁতলার শাপলা বিলে, কতক্ষণ ভেসে বেড়াবেন, সে আপনার ইচ্ছা। সাদা আর গোলাপি শাপলার সঙ্গে হঠাৎ এই বিলের কোথাও দেখা যায় বিরল প্রজাতির বেগুনি শাপলা। স্বচ্ছ জলে চোখ নামালে দেখা যায় হরেক রঙের শেওলা, রং বেরঙের মাছ, ইচ্ছে হলে বিলের নরম আর ঠান্ডা পানিতে ভিজিয়ে নিতে পারেন নিজেকে। স্থানীয় রেস্টুরেন্টে চেখে দেখতে পারেন মিষ্টি পানির দারুণ সুস্বাদু মাছ।আজকাল বরিশাল যাঁরা ভ্রমণে যান, বিশেষ করে বরিশালের বাইরে থেকে, তাঁদের কাছে গুঠিয়া জামে মসজিদ এক বিশেষ আকর্ষণ নিঃসন্দেহে। কেননা প্রায় অজপাড়াগাঁয়ের এত চমৎকার কারুকাজ, এত নান্দনিক আর আধুনিকতার মিশেলে কোনো স্থাপনা খুব সহজে চোখে পড়ে না। বরিশাল শহর থেকে স্বরূপকাঠি পেয়ারা বাজারে যাওয়ার পথে বানারীপাড়ার একটু আগেই পথের পাশে পড়বে এই দৃষ্টিনন্দন মসজিদ। যেটার জন্য খুব বেশি সময় নষ্ট করতে হবে না। তাই একবার দেখে আসতেই পারেন। বাংলার রাজনৈতিক ইতিহাসে শের-ই-বাংলা এ কে ফজলুল হক এক গুরুত্বপূর্ণ নাম। ‘বাংলার বাঘ’ নামে পরিচিত ফজলুল হকের জন্ম, শিক্ষা, বেড়ে ওঠা বরিশাল জেলার বাকেরগঞ্জ উপজেলায়। চাইলে এই ঐতিহাসিক ব্যক্তিত্বের জন্মভিটাও দেখে আসতে পারেন।দক্ষিণ বাংলায় যাবেন আর ‘রূপসী বাংলার কবি’ জীবনানন্দের বাড়ি যাবেন না? তাই সময় করে ঘুরে আসতে পারেন বরিশালকে বিখ্যাত করে তোলা জীবনানন্দ দাশের বাড়ির উঠানেও। বরিশাল শহরেই জীবনানন্দের বাড়ি। বরিশাল থেকে আর কিছুটা দক্ষিণে গেলেই পেয়ে যাবেন বাংলাদেশের অপার প্রাকৃতিক সম্পদে ভরপুর বনভূমি, সুন্দরী সুন্দরবনের দেখা। যেখানে শুধু বন নয়, চিরাচরিত সবুজ বনভূমির সঙ্গে দেখা মিলতে পারে দুর্লভ বেঙ্গল টাইগার, চঞ্চলা হরিণের পাল, খালের কাদায় কাদায় কুমিরের রোদ পোহানো, নানা রকম বন্য জীবের অভয়ারণ্যের রোমাঞ্চকর স্বাদ। এ সময় গেলে আপনি শুধু করমজল পর্যন্ত যেতে পারবেন।দক্ষিণবঙ্গের বাগেরহাটের অন্যতম স্থান শাহি বাংলার পুদিনার শহর নামে। ঘুরে আসতে পারেন এই প্রাচীন শহরটি থেকে। এই শহরটি আজ থেকে প্রায় ছয় শ বছর আগে তৈরি হয়। এখানে ষাটগম্বুজ মসজিদসহ আরও অন্যান্য প্রাচীন নিদর্শন রয়েছে। ঈদের দীর্ঘ ছুটি কাজে লাগিয়ে ঘুরে আসতে পারেন দক্ষিণবঙ্গ। দেশের যেকোনো জায়গা থেকে সড়কপথে যেকোনো সময়ই যেতে পারবেন। তবে এই সময় নদীপথে গেলে পাবেন বাড়তি রোমাঞ্চ। ঢাকা থেকে নদীপথে যেতে পারেন স্বরূপকাঠি। সেখান থেকে বরিশাল, বাগেরহাট, খুলনা হয়ে ফিরতে পারেন নদীপথে বা সড়কপথে। বছর দুয়েক আগে কাশ্মীর আর লাদাখ ঘুরে আসার পর থেকেই একটা সুপ্ত ইচ্ছা মনের মধ্যে উঁকিঝুঁকি দিতে লাগল—ভারতের উত্তর প্রান্ত তো ঘুরে দেখা হলো বেশ ভালোভাবে, এবার দক্ষিণ প্রান্ত। কারণ, শিমলা-মানালি, উত্তরাখণ্ডের নৈনিতাল-মুশৌরি-গঙ্গোত্রীসহ উত্তরের নানা জায়গায় যাওয়ার সৌভাগ্য আমার হয়েছে। দক্ষিণ অদর্শনে অতৃপ্ত থাকব কেন? যদিও একবার ভারতের দক্ষিণে গোয়া-কেরালা যাওয়া হয়েছে, কিন্তু একদম দক্ষিণের বিন্দু কন্যাকুমারী দেখার বড় ইচ্ছা ছিল মনে মনে।
তিনটি কারণে কন্যাকুমারী দেখার তীব্র ইচ্ছা মনের মধ্যে। এক. এটি ভারতের শেষ বিন্দু বা মূল ভূখণ্ডের শেষ প্রান্ত। দুই. এখানে বঙ্গোপসাগর, আরব সাগর আর ভারত মহাসাগরের মহামিলনে নীল জলরাশির এক রুদ্ধশ্বাস রোমাঞ্চ থাকে সব সময়। তিন. এখানে আছে ভারতীয় উপমহাদেশের অন্যতম চিন্তাবিদ এবং গুরু স্বামী বিবেকানন্দের নামাঙ্কিত ‘বিবেকানন্দ রক’। মনে হলো বাঙালির স্মৃতিধন্য নীল জলরাশিতে ডুবসাঁতার কাটার আনন্দে রোমাঞ্চিত হওয়ার সুযোগ হাতছাড়া করাটা ঠিক হবে না।
হুট করে এই ঈদের ছুটিতে পারিবারিক প্রয়োজনে চিকিৎসার জন্য যেতে হয়েছিল চেন্নাইয়ে। তখন থেকেই কন্যাকুমারী দর্শনের তীব্র ইচ্ছা মনে জেগেছিল। তিন দিনের বিরতি পেয়েই ঝটপট ব্যাগপত্র গুছিয়ে চলে গেলাম চেন্নাই সেন্ট্রাল স্টেশনে। কিন্তু মাকড়সার জালের মতো বিস্তৃত ভারতীয় ট্রেনের ততোধিক জটিল নিয়মকানুনের জন্য টিকিট পাওয়া গেল না।
কিন্তু ওই যে গোঁ, সেটি আর থামানো গেল না! শেষ চেষ্টা হিসেবে চলে গেলাম চেন্নাই সেন্ট্রাল থেকে ১৬ কিলোমিটার দূরের কোইমবেটু বাসস্ট্যান্ডে। চেন্নাই থেকে দূরপাল্লার সব সরকারি আর বেসরকারি বাস এ স্ট্যান্ড থেকেই ছেড়ে যায়।
বাসস্ট্যান্ডে গিয়ে সরকারি ননএসি বাসের টিকিট পেয়ে গেলাম। টিকিট করে ঝটপট হোটেলে ফিরে এসে একটু ফ্রেশ হয়ে ব্যাগপত্র নিয়ে বেরিয়ে পড়লাম চেন্নাই থেকে প্রায় ৮০০ কিলোমিটার দূরের কন্যাকুমারী যাওয়ার ননএসি বাসের উদ্দেশে। মনে মনে কিছুটা ভয়, শঙ্কা ছিল ঠিকই। কারণ, একটানা এত লম্বা বাসভ্রমণ এর আগে কখনোই করা হয়নি। দীর্ঘ ১৩ ঘণ্টার ননএসি বাস জার্নি, তাও জুনের এই ভয়াবহ গরমে! শেষ পর্যন্ত মনে অদম্য সাহস নিয়ে উঠেই পড়লাম বাসে। গরমে, ঘামে, জ্যামে, ঝিরঝিরে বাতাসে, আঁধার রাতে কত যে অচেনা শহর-বন্দর-গ্রামের পথ পেরিয়ে, পথের মাঝে তিন থেকে চারটি বিরতি দিয়ে বেলা ১১টায় পৌঁছে গেলাম কাঙ্ক্ষিত সেই ছোট্ট শহরে, দুই সাগর আর এক মহাসাগর—তিন বিশাল জলরাশির মহামিলনস্থল স্বপ্নের সেই কন্যাকুমারীতে।
বাস যখন কন্যাকুমারীর শেষ পথে চলতে শুরু করেছিল তখন থেকেই সমুদ্র সমুদ্র একটা পুলক অনুভব করছিলাম চারপাশের প্রকৃতি দেখে। পথের দুধারে সারি সারি নারকেলগাছ, সামুদ্রিক বাতাসে যারা সারাক্ষণ নেচে বেড়াচ্ছে আপন মনে, মাতাল বাতাসে। উইন্ড মিলের বিশাল বিশাল পাখাগুলো জানিয়ে দিচ্ছিল কাছেই মহাসমুদ্রের মহামিলন। হু হু বাতাসের তোড়ে শেষ পথটুকু বাস যেন উড়ে উড়ে চলছিল! বাস থেকে নেমে, একটি মনের মতো হোটেল খুঁজে সেখানে ব্যাগপত্র রেখে, একটু ফ্রেশ হয়ে নিলাম দীর্ঘতম বাসভ্রমণের ধকল কাটিয়ে নিজেকে প্রস্তুত করে নিতে।
উত্তাল নীল জলরাশি, মহাসমুদ্রের মহামিলন, কয়েক মানুষের চেয়েও উঁচু উঁচু ঢেউয়ের আছড়ে পড়া, সমুদ্রের মাঝে দাঁড়িয়ে থাকা বিবেকানন্দ রক, নতুন গড়ে ওঠা বিশাল মূর্তি, মহাসাগরের মাঝে ঢেউয়ের দোলায় ভেসে চলা রঙিন বোট, মাছ ধরার ট্রলার, শত মানুষের ভিড়, ঝকঝকে আকাশে সাদা মেঘেদের উড়ে যাওয়া, চারপাশে সবুজের নাচন, উড়িয়ে নিয়ে যাওয়ার মতো মাতাল বাতাস—সবকিছুই উপভোগ করা যাচ্ছিল আমার রুমের কাচের জানালা দিয়ে। কোনো সরাইখানার এমন অপূর্ব, অপার্থিব আর মোহময় কক্ষে এই জীবনে খুব কমই থেকেছি। ইচ্ছে হচ্ছিল রুমের উন্মুক্ত বেলকনিতে বসে কাটিয়ে দিই এ বেলাটুকু। কিন্তু মন তখন দুভাগে বিভক্ত। একটা মন চাইছে মহাসাগর থেকে আসা ঝিরঝিরে বাতাস গায়ে মেখে বেলকনিতে বসে নীল জলরাশি দেখতে দেখতে অলস সময় কাটাতে, আর মনের অন্য অংশ চাইছে একছুটে শেষ বিন্দুতে গিয়ে দাঁড়িয়ে মহাসাগরের মহামিলন দেখতে। তর্কযুদ্ধে জয় হলো বাঙালি জেদের।
একদম নতুন কাপড় পরে পথ ধরলাম অনেক দিনের লালিত স্বপ্নের সীমানা ছুঁতে—কন্যাকুমারীর শেষ বিন্দু, ভারতের শেষ ভূখণ্ড স্পর্শ করে, মহাসমুদ্রের উত্তাল জলরাশির মহামিলনে নিজেকে উজাড় করে দিয়ে স্বপ্ন পূরণের শিহরণে পুলকিত হতে।
আমার হোটেল থেকে কন্যাকুমারীর শেষ বিন্দুতে যেতে সময় লাগল প্রায় ১০ মিনিট। কারণ অনেকটা পথ পেরিয়ে, ঘুরে ঘুরে যেতে হয় সেখানে। তখন বিকেল গড়িয়ে পড়ছে কন্যাকুমারীর নীল জলে। শেষ বিকেলের মায়াময় আলো গায়ে মেখে কন্যাকুমারীর শেষ বিন্দুতে, বিশাল বিশাল পাথরে ঘিরে রাখা প্রাচীরে গিয়ে দাঁড়ালাম। সে বড় বিস্ময়কর অনুভূতি। এখানে, এই মহাসমুদ্রের উত্তাল জলরাশির মধ্যে অনন্তকাল ধরে দুটি দ্বীপের মতো দাঁড়িয়ে থাকা বিস্ময়কর পাথরখণ্ডের একটিতে বসে একদিন ধ্যান করেছিলেন বিবেকানন্দ নামের এক বাঙালি! ঝোড়ো বাতাসে উড়ে যেতে ইচ্ছে করাই তখন সবচেয়ে কাঙ্ক্ষিত। আমি দাঁড়িয়ে থাকি শেষ বিকেলের নরম আলো গায়ে মেখে। আমাকে ছুঁয়ে যায় প্রাগৈতিহাসিক নোনা বাতাস। আমি তখন স্বামীজিকে খুঁজে ফিরি সেই বিস্ময় পাথরের ওপরে গড়ে তোলা বিবেকানন্দ মেমোরিয়ালের উপাসনালয়ে, লাইব্রেরিতে, ধর্মীয় আচারের নানা রকম আয়োজনে। ধীরলয়ে অস্তাচলে যায় দিনমণি। আমাকে ফিরতে হয় সরাইখানায়।
কন্যাকুমারী তামিলনাড়ু রাজ্যের নাগোড়কৈল জেলার একটি ছোট্ট শহর। মহাসমুদ্রের তীর ঘেঁষে এখানে রয়েছে অনেক হোটেল, মোটেল, পর্যটনকেন্দ্র, বাসস্ট্যান্ড, ভীষণ নান্দনিক একটি রেলওয়ে স্টেশন। আর রয়েছে নানা ধর্ম, বর্ণ, ভাষা, সংস্কৃতি, খাদ্যাভ্যাসের সম্ভার পুরো কন্যাকুমারীর উপকূল ঘিরে। মাছ, ডাব, নানা রকম সামুদ্রিক খাবারসহ, দেশি–বিদেশি পর্যটকদের জন্য সব রকমের খাবার আর বিনোদনের সব আয়োজন আছে এখানে। ৫০০ থেকে ১৫ হাজার রুপিতে প্রতিদিন থাকতে পারবেন যেকেউ।
কন্যাকুমারী যাওয়ার সবচেয়ে সহজ উপায় হলো ঢাকা থেকে কলকাতা হয়ে প্লেনে ভারতের দক্ষিণ প্রান্তের সর্বশেষ বিমানবন্দর ত্রিভুন্নাপুরামে উড়ে যাওয়া। যেখান থেকে কন্যাকুমারী পথের দূরত্ব প্রায় ৯০ কিলোমিটার। এরপরের উপায় হলো কলকাতা থেকে কন্যাকুমারী ট্রেন। সাপ্তাহিক দুটি ট্রেন ছাড়ে কলকাতা থেকে কন্যাকুমারী পর্যন্ত। সময় লাগে ৪২ থেকে ৪৫ ঘণ্টা। এ ছাড়া চেন্নাই হয়েও কম সময়ে ট্রেন আর বাসে করে যাওয়া যায় কন্যাকুমারী। ভ্রমণপিপাসুদের একবার হলেও ঘুরে আসা উচিত ভারতের দক্ষিণের শেষ প্রান্ত কন্যাকুমারী থেকে।
হোটেল কক্ষে গিয়ে বের হয়ে পড়লাম। সময় কম এর মাঝে আমাকে ঘুরে দেখতে হবে। কিন্তু তার আগে কিছু খেতে হবে। আক্কাস ভাই বললেন কুশারি খেতে। কুশারি হল এক প্রকার খাবার যেটা ভাত, নুডলস, কালাই , ডাবলি এসব কিছু একসঙ্গে মিক্সড করা। সঙ্গে টমেটোর একটা সস টাইপ দেওয়া যেটা দিয়ে খেতে হয়। খাবারটা মন্দ না। ডেজার্ট হিসেবে খেলাম রোজ বি লাবান। বাংলাদেশে যেটা কে আমরা পায়েস বলি। খাবার শেষে আর এক মিনিট ও অপেক্ষা না ‘মিশন টু পিরামিড’। কায়রোতে পিরামিড অবস্থিত গিজার আহরাম নামক স্থানে। আহরাম শব্দের অর্থ পিরামিড। ঢোকার পথে আমরা একটা ঘোড়ার গাড়ি নিয়ে নিলাম। কারণ পুরো জায়গাটা অনেক বড়। হেঁটে দেখা সম্ভব না। সব মিলে ৯ টা পিরামিড অবস্থিত। ফারাও খুফু, তার ছেলে কাফ্রা, কাফ্রার ছেলে মেনকুওর এবং তাদের রানিরা। প্রতিটা ফারাও এর পিরামিডের পাশে তাদের রানিদের পিরামিড। রানিদের পিরামিডগুলো আকারে ছোট। এদের মাঝে খুফু পিরামিডটি সবচেয়ে বড়। মাটি থেকে প্রায় ৩০০ ফুট ওপরে রাখা ছিল তার কফিন। আবার কাফ্রের কফিনটা রাখা ছিল মাটি থেকে নিচে। অর্থাৎ খুফু কফিন দেখতে আমাদের ওপরে উঠতে হয়েছে আর কাফ্রে দেখতে নিচে নামতে হবে। গাইড আমাদের এমনটাই বলল। এখানে একটা কথা না বললেই না প্রতিটি পিরামিড এমন করে বানানো যে আপনাকে ঢুকতে এবং বের হতে হবে মাথা নিচু করে। গাইড আমাদের বললেন ফারাওরা চাইত জীবিত থাকা অবস্থায় যেমন সবাই তাদের সামনে মাথা নিচু করে থাকতেন মৃত্যুর পরও সবাই তাদের কাছে মাথা নিচু করে থাকবেন। তাই পিরামিডটাই এমন করে বানানো যে ঢুকতে হবে মাথা নিচু করে বের হতে হবে মাথা নিচু করে। এখানে একটা কথা বলে রাখা ভালো প্রতিটা জায়গায় আলাদা করে টিকিট কাটতে হয়। অর্থাৎ প্রধান গেটে, পিরামিডের ঢোকার গেটে টিকিট কেটে ঢুকতে হয়।
পিরামিড থেকে বের হয়ে আরও কিছুক্ষণ আমরা ঘুরলাম পুরো জায়গাটা। বেলা পড়ে এসেছে এখন যেতে হবে নীল নদে। নীল নদের গল্প কে না জানে। মিশরিও সভ্যতা গড়ে উঠেছে এই নীল নদকে ঘিরে। যেখান যেখান দিয়ে নীল নদ বয়ে গিয়েছে সেখান সেখান দিয়ে মানব বসতি গড়ে উঠেছে। মিসরীয় রা নীল নদকে ‘নাইল’ বলে। সময়ের সঙ্গে সঙ্গে পরিবর্তন হয় সবকিছু। নাইল ও আর আগের মতো নেই। তবু এখনো নাকি গ্রাম অঞ্চলের কাছ দিয়ে বয়ে যাওয়া নাইল কিছুটা দূষণমুক্ত। বিকেল বেলা নাইলে নৌকা ভ্রমণ পর্যটকদের অন্যতম আকর্ষণ।
আমি যে হোটেলে উঠেছি সেটা হুসেন মসজিদের পাশে। হুসেন মসজিদ বিখ্যাত এই জন্য যে এখানে হজরত হোসেন (রা.) কবর আছে বলে মিশরিওদের দাবি। কৌতূহল বশে রাতের খাবারের পর গেলাম ওখানে। রাতে ঘরে ফিরলাম। হুসাইনি মসজিদকে ঘিরে গড়ে ওঠা দোকানগুলো জমে উঠেছে। সারা রাত খোলা থাকবে দোকানগুলো। Cairo never sleep.
২.
আজকে আমরা যাচ্ছি আলেক্সজান্ডারিয়া। প্রথমে যাব কায়েদ বাই কেল্লা তারপর যাব আলেকজান্দ্রিয়া লাইব্রেরিতে। বাস, ট্রেন , মাইক্রো থেকে আমরা ঠিক করলাম ট্রেনে যাব। সকাল ৯ টায় ট্রেন তাই খুব সকালে উঠেই কোনো মতে ব্রেক ফাস্ট করে রওনা দিলাম। এখানে ব্রেক ফাস্টে একটা মজার ঘটনা আছে। যে ছেলেটা রেস্তোরাঁয় খাবার দিচ্ছিল তাকে বললাম টিস্যু দিতে। আরবিতে টিস্যুকে ক্লিনিক্স বা মিন্দির বলে। ছেলেটা আমাকে এক বক্স টিস্যু দিয়ে গেল। বলে রাখি সে ইংরেজি বলতে পারে না। বিল দেওয়ার সময় সে টিস্যুর বিল ধরল ৯ ইজিপশিয়ান পাউন্ড। আমি তো অবাক। পরে বুজলাম সে মনে করেছে আমি এক বক্স টিস্যু কিনব। যাই হোক আমি এক বক্স টিস্যু নিয়ে ঘরে ফিরলাম।
ট্রেনের জার্নি আমার সব সময়ই ভালো লাগে। আড়াই ঘণ্টার মতো লাগে কায়রো থেকে আলেক্সজান্দিয়া যেতে । এর মাঝে ট্রেনে হালকা খাবার খেয়ে নিলাম। তবে এবার আর ভুল করলাম না টিস্যু চাইতে। ট্রেন থেকে নেমে ট্যাক্সি নিলাম। ভূমধ্য সাগরের পাশে এই শহরটি অপূর্ব সুন্দর। সঙ্গে আছে হাড় কাঁপানো ঠান্ডা বাতাস।
কৈতবে (অথবা কৈতবে এর দুর্গ, আলেক্সান্ডার) মিসরের আলেকজান্দ্রিয়ায় ভূমধ্যসাগর উপকূলে অবস্থিত ১৫ তম শতাব্দীর আত্মরক্ষামূলক দুর্গ। এটি ১৪৭৭ খ্রিষ্টাব্দে (88২ এএইচ) সুলতান আল-আশরাফ সাঈফ আল-দিদিন কায়েত বে দ্বারা প্রতিষ্ঠিত হয়েছিল। পূর্ববাংলার মুখ থেকে ফেরাস আইল্যান্ডের উত্তরের উপকূলে পূর্ব দিকে অবস্থিত দুর্গটি অবস্থিত।

প্রত্নতাত্ত্বিক ফেরাস আইল্যান্ডের পূর্ব দিকে পূর্ববাংলার প্রবেশপথে অবস্থিত। এটি আলেক্সান্ডার বিখ্যাত লাইটহাউসের সঠিক স্থানে নির্মিত হয়েছিল, যা প্রাচীন বিশ্বের সাতটি আশ্চর্যের মধ্যে একটি ছিল। লাইটহাউস আরব বিজয়ের সময় পর্যন্ত অব্যাহতভাবে চলতে থাকে, তখন বেশ কিছু বিপর্যয় ঘটে এবং লাইটহাউজটির আকার কিছুটা পরিবর্তিত হয় তবে এটি এখনো চলতে থাকে। আহমেদ ইবনে তুলুন (আনুমানিক ৮৮০ খ্রিষ্টাব্দ।) আমলে পুনর্নির্মাণ শুরু হয়। এক সময়ের ভূমিকম্পে অষ্টভুজ অংশকে ক্ষতিগ্রস্ত করেছিল। নিচে বেঁচে গিয়েছিল, কিন্তু এটি শুধু ওয়াচটার্টার হিসাবে কাজ করতে পারে এবং ওপরে একটি ছোট মসজিদ নির্মিত হয়েছিল। ১৪ তম শতাব্দীতে একটি খুব বিধ্বংসী ভূমিকম্প ছিল এবং পুরো ভবনটি পুরোপুরি ধ্বংস হয়ে গিয়েছিল।
পৃথিবীর সপ্তম আশ্চর্যের একটি আলেক্সজান্দ্রিয়ার বাতিঘর। কয়েকটি সুনামির পর এটি ভেঙে গেলে কায়েদ বাই এখানে দুর্গ তৈরি করেন। এই দুর্গটির যেকোনো পাশ থেকে পরিষ্কার সমুদ্র দেখা যায়। দুর্গে ভেতর ছোট ছোট জানালার মতো আছে যেটি দিয়ে দেখলে সমুদ্রকে খুব কাছে মনে হয়। দুর্গের সামনে কিছুটা বাগানের মতো আছে। মন ভালো করে দেওয়ার মতো একটা জায়গা এটি।
মিসরের আলেকজান্দ্রিয়াতে আলেকজান্দ্রা গ্রেট গ্রন্থাগার প্রাচীন বিশ্বের বৃহত্তম এবং সবচেয়ে গুরুত্বপূর্ণ গ্রন্থাগারগুলো মধ্যে একটি ছিল। গ্রন্থাগারটি মাওসিয়ন নামক একটি বড় গবেষণা প্রতিষ্ঠানের অংশ ছিল, যা আর্টসের নয়টি দেবী মূসকে উৎসর্গ করেছিল। আলেকজান্দ্রিয়ায় একটি সর্বজনীন গ্রন্থাগারের ধারণা সম্ভবত টলেমি আই সোটারের আলেকজান্দ্রিয়াতে বসবাসরত একজন নির্বাসিত এথেনীয় রাজপরিবারের ডেমেট্রিয়াস ফ্যালেরুমের প্রস্তাবিত হতে পারে, যিনি লাইব্রেরির পরিকল্পনা প্রতিষ্ঠা করেছেন তবে সম্ভবত গ্রন্থাগারটি সম্ভবত শাসনকাল পর্যন্ত নির্মিত হয়নি। তার পুত্র টলেমি ফিলাডেলফাস। গ্রন্থাগারটি দ্রুত পপিরাস স্ক্রোলগুলির একটি বড় সংখ্যা অর্জন করে, মূলত টোলমেমিক রাজাদের আগ্রাসী এবং গ্রন্থগুলো সংগ্রহের জন্য সুশাসিত নীতিগুলোর কারণে। এটি অজানা অবিকল যে কোনো সময়ে স্ক্রোলগুলিতে কত সংখ্যক স্ক্রল রাখা হয়েছিল, তবে আনুমানিক ৪০,০০০ থেকে ৪০০০০০ এর উচ্চতা।
আলেক্সান্ডার লাইব্রেরিটি পৃথিবীর সব পুরোনো লাইব্রেরির মাঝে একটি। বিশাল বড় এই লাইব্রেরিতে আছে বিভিন্ন ভাষার বই। একটি কক্ষে রাখা আছে অনেক পুরোনো হাতে লেখা বই। এ ছাড়া ও রয়েছে অনেক পুরোনো প্রিন্টিং মেশিন, কিছু ভাষকর্য।
আমি মিশর এসেছি এই দিনটার জন্যই। আজকে আমরা কায়রো মিউজিয়াম যাব যেখানে আছে ফারাওদের মমি এবং বালক রাজা তুতান খামুনের সোনার মুখোশ। সকাল সকাল চলে গেলাম মিউজিয়ামে। লম্বা লাইন পেরিয়ে টিকিট পেলাম। মিউজিয়ামে ঢুকতে টিকিট, মমির ঘরে ঢুকতে আর একটা টিকিট এবং ছবি তোলা এবং ভিডিও করার জন্য আলাদা টিকিট কাটতে হয়। সত্যি কথা বলতে কি আমার মতো যারা মিশর সভ্যতার ব্যাপারে বিশাল আগ্রহী তাদের সারা দিন চলে যাবে এখানে।

‘মমি’ মুভি দেখেছেন? ঠিক সেই সব জিনিস পাবেন এখানে। পিরামিডে রাখা ভাস্কর্য, পাথরের গায়ে খোদাই করা হায়ারোগ্লাফিকস, সেই সময়ে ব্যবহার করা রুপার গয়না আর বিশেষ আকর্ষণ তুতানখামুনের সোনার মুখোশ। এখানে বলে রাখা ভালো মমির ঘরে আর তুতান খামুনের মুখোশের ঘরে ছবি তোলা সম্পূর্ণ নিষেধ। মিউজিয়ামে বিভিন্ন ফ্লোরে রাখা কফিনগুলো দারুণ। কোনোটা সাদামাটা কোনটি রংচং-এ । এর মাঝে একটা কফিন বেশ রং চং করা। এটা একজন ধর্মগুরুর ছিল। পুরো কালো রং এর কফিনে হায়ারোগ্লাফিকস লেখাগুলো যেন জীবন্ত।

মমি ঘরে ঢোকার ঠিক আগ মুহূর্তে দেখা পেলাম আনুবিসের। আনুবিসের কথা মনে আছে? মিসরীয়রা বলে ড. আনুবিস। মুখটা যার শিয়ালের মতো। মমিফিকেশনে তার অনেক অবদানের জন্য তাকে ড. আনুবিস বলা হয়। লোকমতে সে অনেক চালাক ছিল নিজেকে লুকিয়ে রাখত বলে এই মুখোশ সে পড়ত।

মমির ঘরে মোট ১১ টার মতো মমি। বিভিন্ন সময় বিভিন্ন ফারাও ও তাদের রানিদের মমি। কোনো মমি মুখোশ পড়া, কোনো মমি অদ্ভুত শুকনো পাতা দিয়ে মালার মতো করে পড়া। কি অদ্ভুত! হাজার হাজার বছর আগে এরা জীবন্ত ছিল, প্রচণ্ড ক্ষমতাধর ছিল আর আজ শুকনো দেহ পড়ে আছে, একটা খোলোশ। ফারাও রামেসিস ২ মমি এখানে রাখা। আমরা মুসলিমরা কম বেশি তার ঘটনা জানি। বালক রাজা তুতানখামুনের গল্প আমরা কমবেশি সবাই জানি। ১৮ তম রাজবংশের একটি মিসরীয় ফারাও (শাসনকাল ১৩৩২-১৩২৩ খ্রিষ্টাব্দ), মিসরীয় ইতিহাসের সময়কালে নতুন রাজ্য বা কখনো কখনো নতুন সাম্রাজ্য সময়ের নামে পরিচিত। তার অক্ষত সমাধি আবিষ্কারের পরে, কথিতভাবে কিং টুট হিসাবে উল্লেখ করা হয়েছে। তার আসল নাম, তুতানখাতেন, অর্থ ‘আসীন জীবন্ত চিত্র’, তুতঙ্কামুন মানে ‘আমুনের জীবন্ত চিত্র’। হায়ারোগ্লিফগুলোতে, তুতঙ্কামুন নামটি সাধারণত আমেন-তুত-আখ নামে লেখা হয়েছিল, কারণ একটি শ্রদ্ধাশীল প্রথা যা যথাযথ শ্রদ্ধা প্রদর্শন করার জন্য শব্দটির শুরুতে একটি ঐশ্বরিক নাম রাখে।

তুতেন খামুন বিয়ে করেন সৎ বোন আনকেসেনামুনকে। যিনি ছিলেন প্রতাপশালী রানি নেফারতিতির এবং রাজা আখেনাতেনের মেয়ে। সেই হিসাবে নেফারতিতি একভাবে তুত এর সৎ মা এবং শাশুড়ি। তুতানখামুনের মমি এখানে নেই সেটা আছে লুকজর নামক শহরে। যেখানে তাকে সমাধি করা হয়েছিল।

আমার মিশর মিশন এখানেই শেষ। বাড়ির পথে পা বাড়ালাম সঙ্গে নিলাম কিছু সুন্দর স্মৃতি আর মজার কিছু অভিজ্ঞতা। মিশরিওদের কাছে চা অনেক। তবে আমাদের মতো ওরা দুধ মিশিয়ে চা খায় না রং চা বা ব্ল্যাক টি ওরা খেয়ে থাকে। সূর্যমুখী ফুলের বীজ ভাজা যেটাকে বলে লিব। খুব প্রিয় এদের কাছে। রুটি ওদের প্রধান খাবার। ইজিপশিয়ান এই রুটি ওদের পথে ঘাটে সবখানে পাওয়া যায়।
কেউ মিশর যেতে চাইলে কিছুটা সাবধান থাকবেন যদি বোঝে আপনি টুরিস্ট নানাভাবে ওরা আপনাকে ঠকাবে, মিসরীয়দের এই স্বভাবের জন্য তাদার দুর্নামও কম না।
মিশর ফারাও এর দেশ হিসাবে প্রকাশ করতেই বেশি পছন্দ করে। প্রাচীন মিশর এবং মুসলিম কালাচর মিলে মিশে এক নতুন কালচার তৈরি হয়েছে এখানে। মিসরের সিনাই অঞ্চলে অবস্থিত তুর পাহাড় যেটি মুসা (আ.) নবীর ইতিহাসে বিশেষ আলোচিত কিন্তু সেই গল্প এখানে কমই প্রচলিত।
প্রথম দিন টয়লেট গিয়ে বেশ অবাক হয়ে গিয়েছিলাম। মুসলিম দেশ কিন্তু পানির কোনো ব্যবস্থা নাই। এরপর আবিষ্কার করলাম ফ্লাশের মতোই আর একটা লাইন নিয়ে কমোডের ভেতর থেকে পানি ব্যবস্থা করা হয়েছে কোনো আলাদা পুশ শাওয়ার নেই। এমনটা আগে কোথাও দেখি নাই।
ফারাওদের দেশ মিশর যার বাতাসে মিশে আছে প্রাচীন সভ্যতা এবং না জানা অনেক রহস্য। কে জানে অজানা সেই রহস্যের সমাধান কে কবে করবে!
খেলা শেষে যেমন হাইলাইটস দেখায়, তিন মিনিটে তিন ঘণ্টার ম্যাচের সারসংক্ষেপ—তেমন চুম্বক অংশ চায় সবাই। ফেসবুকে বসে বসে বন্ধুরা আপনার ভ্রমণের এক হাজার একটা ছবি দেখবে, এতটা আশা করা ঠিক না। আর সে কারণেই হয়তো কোথাও থেকে বেড়িয়ে আসার পর ধারণ করা ছোট ছোট সব ফুটেজের সঙ্গে ছবি জুড়ে দিয়ে ভ্রমণের ভিডিও তৈরির চল দেখা যাচ্ছে এখন। যেন পুরো ভ্রমণের ট্রেলার।
আমার নিজের অভিজ্ঞতা বলা যাক। দেশের ৫৭ জেলা ঘোরা হয়ে গেছে। কোথাও গেলে আগে শুধু ছবি তোলা হতো। এখন সঙ্গে ছোট ছোট ভিডিও ধারণ করি। ডিজিটাল ক্যামেরায় সবচেয়ে ভালো হয়। তবে স্মার্টফোনেও কাজটা সারা হয়। মোটামুটি সব ফোনেই এখন কমপক্ষে এইচডি (৭২০ পি) রেজল্যুশনের ভিডিও ধারণের সুবিধা থাকে। ভ্রমণ শেষে বাসায় ফিরলে সবাই হুমড়ি খেয়ে পড়ত ছবি-ভিডিও দেখতে। বন্ধুরাও জানতে চাইত অনেক কিছু—জায়গাটা কেমন? কী কী আছে? তারা গেলে থাকবে কই? এমন নানা প্রশ্ন। অনেকে আছেন ঘুরতে যেতে পারেন না, ভিডিওগুলো দেখেই তাঁদের প্রশান্তি (কিংবা আফসোস)।
কোথাও গেলে অনেক ছবি, অনেক ভিডিও করা হয়। সব তো আর দেখানো সম্ভব হয় না। সামাজিক যোগাযোগমাধ্যমেও সব দেওয়া হয় না। সে কারণেই সব ভিডিও ক্লিপ থেকে নির্বাচিত অংশ এবং প্রয়োজনে স্থিরচিত্র ও শব্দ যোগ করে ভিডিও বানানো শুরু করি। এতে পুরো জায়গাটা সম্পর্কে একটা ধারণা দেওয়া যায়। আমার নিজেরও দেখা হলো, আবার অন্যদের দেখার সুযোগ করেও দেওয়া হলো।আমি সব সময় মাথায় রেখেছি ক্যামেরার চোখে দেখতে গিয়ে আমার ভ্রমণের আনন্দটা যেন মাটি না হয়। এ জন্য আমার পদ্ধতিটা হলো, যাওয়ার সময় আমি দেখতে দেখতে যাই, চারপাশটা উপভোগ করি। চোখে ফ্রেম সাজাই। ফেরার পথে ভিডিও করি। এভাবে আমি অসংখ্য ভিডিও করেছি। মানুষ দেখেছে। বাহবা দিয়েছে। আমার ভিডিও দেখে অনেকে ঘুরতেও গিয়েছেন সেসব জায়গায়।
ফেসবুক-ইউটিউব এখন অনেক শক্তিশালী মাধ্যম। নতুন কোথাও ঘুরতে গিয়ে সেখানকার ভিডিও জোড়া লাগিয়ে সুন্দর একটা প্রামাণ্যচিত্র বানিয়ে আপলোড করলে দেশ-বিদেশে যে যেখানেই থাকুন, দেখতে পারেন সেসব ভিডিও। জানতে পারেন অনেক কিছু। দেশের বাইরেও নিজের দেশের প্রাকৃতিক সৌন্দর্য দেখানো যায়। সঙ্গীর প্রতি এমন আবেদন অনেকেরই থাকে। তবে সবাই সেটা করে উঠতে পারেন না। যাব যাব করেও সময় বের করতে পারেন না অনেকে। তাঁদের জন্য এই সময়টা আদর্শ। ঈদের ছুটিতে ঘুরে আসতে পারেন কাছে কিবা দূরে—শুধু দুজনে। গত কয়েক বছরে দেশের মানুষের ঘুরতে যাওয়ার প্রবণতা বেড়েছে বলে জানাচ্ছে ট্যুর অপারেটর প্রতিষ্ঠানগুলো। আর এই পর্যটকদের বড় একটা অংশ তরুণ দম্পতি।

অনলাইনভিত্তিক ভ্রমণ প্রতিষ্ঠান ঘুরব ডটকমের সহপ্রতিষ্ঠাতা আশ্রাফ আবির মনে করেন, ‘দেশের মধ্যে কয়েক দম্পতি মিলে দল বেঁধে ঘুরতে যাওয়ার প্রবণতা আজকাল বেড়েছে। পাশাপাশি কাপলরা আলাদাভাবেও ঘুরতে যাচ্ছে নিয়মিত। অনেকেই দুই দিনের ছুটি কাজে লাগিয়ে ঘুরে আসছে।’

একটা সময় ছিল বাবা-মায়েরা অপেক্ষায় থাকতেন সন্তানদের স্কুল ছুটির জন্য। গ্রীষ্মের ছুটি বা স্কুলের বার্ষিক পরীক্ষার পর মিলত ঘুরতে যাওয়ার সময়। তা-ও বেশির ভাগ ক্ষেত্রে ‘দাদাবাড়ি’ বা ‘মামাবাড়ি’ পর্যন্ত। অনেকে কয়েক বছর পরিকল্পনা করে কক্সবাজার আর সুন্দরবন ঘুরে আসতেন। তবে এখন চিত্রটা আলাদা। বিশেষ করে শেষ আট-দশ বছরে চিত্রটা বড় হয়েছে। লোকজন ঘুরতে যাচ্ছে বছরের সব সময়। শুক্র ও শনিবারের সাপ্তাহিক ছুটি বা এক দিনের ছুটি পেলেও অনেকে ঘুরতে যাচ্ছেন কাছেপিঠে। গাজীপুরের গ্রিনটেক রিসোর্টের জেনারেল ম্যানেজার নয়ন তালুকদার বলেন, ‘ঢাকা থেকে অল্প সময়ে আসা যায়, আবার নিরিবিলি হওয়ায় ছুটির দিনগুলোতে রিসোর্টে জায়গা দেওয়া মুশকিল হয়ে পড়ে। পরিকল্পনা করে এক দিনের ছুটিতেও অনেক সময় স্বামী-স্ত্রী মিলে অফিস শেষ করে সোজা চলে আসেন রিসোর্টে। একটা দিন নিজেদের মতো করে কাটিয়ে আবার ফিরে যায়।’দেশের মধ্যে কক্সবাজার, সুন্দরবন, রাঙামাটি বা বান্দরবানের বাইরে এখন অনেক ঘোরার জায়গা আছে। সিলেটের রাতারগুল, বিছনাকান্দি, জাফলং বা মিরসরাইয়ের খৈয়াছড়া ঝরনা—দেশের এক প্রান্ত থেকে আরেক প্রান্তে ঘোরার জায়গা বাড়ছে নিয়মিত।

দেশে ও দেশের বাইরে প্রতিবছর প্রচুর ঘোরাঘুরি করেন মডেল ও অভিনেত্রী জান্নাতুল পিয়া। স্বামী ফারুক হাসানকে সঙ্গে নিয়ে সম্প্রতি ঘুরে এসেছেন আমেরিকা থেকে। এখন আবার এই দম্পতি যাচ্ছেন ব্যাংকক। ঈদের আগেই আবার ফিরবেন ঢাকায়। পিয়া বলেন, ‘স্বামী-স্ত্রী একসঙ্গে ঘুরতে যাওয়াটা খুব জরুরি। একসঙ্গে সংসার করলেও ব্যস্ততার কারণে অনেকেই ঠিকমতো সঙ্গীর সঙ্গে সময় কাটাতে পারেন না। দুজনে কর্মজীবী হলে সেই পরিবারে এটা আরও প্রবল। তাই বেড়ানোর ছলে নিজেদের মধ্যে দূরত্বটা ঘুচিয়ে নেওয়া সহজ হয়। সংসারেও সুবিধা হয়।’
দুজনেই ব্যস্ত থাকার ফলে অনেক সময় একই বাসায় থেকেও কথা হয় কম। তাই একবেলা সময় করে ‘লং ড্রাইভে’ গেলেও ভালো লাগবে দুজনের। পিয়ার মতে, দুজনে মিলে বেড়াতে গেলে প্রেমের দিনগুলোর মতো ফিলিংস কাজ করে। গল্প করার মধ্য দিয়েই দুজনের অনেক জরুরি বিষয়ে কথা হয়ে যায়। বেড়ানোর খরচও কমে অর্ধেক হয়ে যায়।
ঢাকার অদূরে অনেক ঘোরার জায়গা আছে এখন। চাইলে নৌকা নিয়ে ঝিলের জলে ভেসে আসতে পারেন একদিন। খোলা মাঠের সবুজ ঘাসে বসে স্ত্রীর সঙ্গে না হয় প্রেম করলেন একবেলা। সময়টা মন্দ কাটবে না। বেঙ্গল ট্যুরসের সহকারী ব্যবস্থাপক আরিফুজ্জামান জানালেন, গভীর অরণ্যের টানে অনেক কাপলই সুন্দরবন ঘুরতে যান। সে ক্ষেত্রে তাঁদের চাহিদা থাকে একটু প্রাইভেসি। বয়স্কদের তুলনায় ইয়াং কাপলদের ঘোরার প্রতি ঝোঁক বেশি দেখা যায়।
বাংলাদেশ ক্রিকেট বোর্ডের মার্কেটিং অ্যান্ড কমার্শিয়াল বিভাগের উপব্যবস্থাপক জুবায়ের আল ইমরানেরও ঘোরার শখ। স্ত্রী তাসনিম জাহানকে নিয়ে এ পর্যন্ত অনেকগুলো দেশ ঘুরে ফেলেছেন। এবার ঈদে কোথাও যাওয়া হচ্ছে না, বাংলাদেশ বনাম অস্ট্রেলিয়া টেস্ট ক্রিকেটের কারণে। তাই খেলার পর সময় করে ছুটি নিয়ে ছুটবেন নতুন কোথাও। জুবায়ের আল ইমরান মনে করেন, একসঙ্গে ঘুরতে গেলে দুজনের মধ্যে দূরত্ব কমে আসে। বোঝাপড়া পাকা হয়। তাই বছরে কমপক্ষে দুবার ঘুরতে যাওয়ার চেষ্টা করেন।
কাছে বা দূরে যেখানেই হোক ঘুরে আসুন প্রিয়জনকে সঙ্গে নিয়ে। মন ভালো থাকবে, গতি আসবে কাজেও। 
পদ্মার বুকে ঘুরে বেড়ানো রবীন্দ্রনাথের বজরা নৌকার কথা মনে পড়ে গেল নীলকৌড়িতে পা দিতেই। নীলকৌ​িড় যেন এর আধুনিক সংস্করণ। আরামদায়ক বিছানা, বড় পর্দার এলইডি টেলিভিশন, শীতাতপনিয়ন্ত্রণ ব্যবস্থা—একটি বিলাসী হোটেলে যা যা থাকে, তার সবই আছে এখানে। আছে শোবার ঘর ও ড্রয়িং কর্নার। শোবার ঘরের জানালা খুললে খণ্ড খণ্ড দৃশ্যচিত্রের মতো সরে যাওয়া কাপ্তাই হ্রদ আর তীরের পাহাড়। ডেকে পাতা বেতের চেয়ারে বসে নতুন করে চিরচেনা কাপ্তাই হ্রদকে নতুন করে আবিষ্কারের সুযোগ মিলল।
৫০ বাই ২০ ফুটের বোট হাউসে চড়ে কাপ্তাই হ্রদের এমন শান্ত-সমাহিত দৃশ্য দেখার অভিজ্ঞতা এই প্রথম। জানা গেল, দৃষ্টিনন্দন এই নৌযানের নকশাকার তরুণ স্থপতি আদর ইউসুফ। ছোট এই বজরাটি এখন কাপ্তাই হ্রদের বাঁধের ধার ঘেঁষে গড়ে ওঠা ‘লেকভিউ আইল্যান্ড’ রিসোর্টের অন্যতম আকর্ষণে পরিণত হয়েছে। রাঙামাটি জেলার কাপ্তাই উপজেলায় কাপ্তাই বাঁধের কাছেই সেনাবাহিনীর তত্ত্বাবধানে গড়ে উঠেছে লেকভিউ আইল্যান্ড নামের এই রিসোর্ট। কাপ্তাই হ্রদের দুই তীরজুড়ে এই রিসোর্টে আছে দুটি অবকাশযাপনকেন্দ্র। একটির নাম হিলটপ, অন্যটির নামকরণ করা হয়েছে রিসোর্টেরই নামে—লেকভিউ আইল্যান্ড।চট্টগ্রাম থেকে সোয়া দুই ঘণ্টায় কাপ্তাই এসে পৌঁছাতেই আমাদের স্বাগত জানাল বন, পাহাড় ও নয়নাভিরাম হ্রদ। এত দিন কাপ্তাই হ্রদের বাঁধ এলাকায় সাধারণের প্রবেশ ছিল নিষিদ্ধ। এবার সেই বাঁধের সরু সড়ক ধরেই আমরা এসে পৌঁছাই হিলটপ অবকাশকেন্দ্রে। রিসোর্টের চারদিকে বড় বড় গাছপালা। থেকে থেকে বিরামহীনভাবে ডেকে যাচ্ছে কোনো পাখি। এখানকার ‘সিন্ধু সারস’ নামের রেস্তোরাঁর পাশেই রয়েছে একটা ছোটখাটো ‘ইনফিনিটি’ সুইমিং পুল। পাহাড়ের উঁচুতে হলেও পুলে নামলে মনে হবে আপনি হ্রদের জলেই সাঁতার কাটছেন। পুলের এক দিকে পাতা চেয়ারে বসে উপভোগ করা যায় হ্রদের অপরূপ দৃশ্য। ‘সিন্ধু সারসে’ ২৫ জন অতিথি একসঙ্গে বসতে পারেন। চাইলে দিনব্যাপী সভা ও বৈঠকের জন্য ভাড়াও করা যায়। এই অবকাশকেন্দ্রের ‘অধরা’ ও ‘গাঙচিল’ নামের দুটি শীতাতপনিয়ন্ত্রিত (এসি) কটেজে রাত কাটানোর ব্যবস্থা রয়েছে। কাপ্তাই হ্রদমুখী করে তৈরি গাঙচিলে একবার ঢুকলে আর বের হতে ইচ্ছে করে না। এই কটেজের দুটি কক্ষে দুটি পরিবারের থাকার ব্যবস্থা রয়েছে। কটেজের বারান্দায় বসে কাপ্তাই হ্রদের দৃশ্য দেখে বেশ কিছুক্ষণ সময় কাটানো গেল। তবে শুধু বসে থাকলে হবে কেন। হ্রদের অপর পাড়ে লেকভিউ আইল্যান্ডে বেড়ানোর জন্য সিঁড়ি দিয়ে নেমে এলাম রিসোর্টের ঘাটে। সেখান থেকে রিসোর্টের বোটে চড়ে মিনিট দশেকের মধ্যে পৌঁছালাম ‘লেকভিউ আইল্যান্ডে’।
চার একর জায়গাজুড়ে অবস্থিত লেকভিউ আইল্যান্ড যেন একটি ছোটখাটো দ্বীপ। রিসোর্টের শুরুতেই কাচে ঘেরা ‘গ্লাস হাউসে’ বসে হ্রদের সৌন্দর্য দেখার ব্যবস্থা করা হয়েছে। সেখানে সোফায় গা এলিয়ে দিলে কেবলই প্রশান্তি। হ্রদের বুক চিরে চলে যাওয়া ছোট ছোট নৌযান আর পাহাড়ের সারি দেখতে দেখতে মন ভালো হয়ে যায়। ‘ইয়েলো’ আর ‘অরেঞ্জ’ নামের দুটি জোনে ভাগ করা হয়েছে এই রিসোর্টকে। ইয়েলো জোনে রয়েছে ‘কর্ণফুলী’ ও ‘রাইখিয়াং’ নামের দুটি এসি এবং ‘হরিণা’ ও ‘মাইনি’ নামের আরও দুটি নন–এসি কক্ষ।
সারা দিন হ্রদে ঘোরাঘুরি করে বিকেলে যাতে পর্যটকদের ভালো সময় কাটে, এ জন্য এখানে রয়েছে ‘অরেঞ্জ জোন’ নামের বিনোদনকেন্দ্র। এখানে হ্রদের একটি খাড়ির ভেতর ভাসছিল প্রমোদতরি ‘নীলকৌড়ি’। তার ডেকে বসে থাকা পর্যটকদের কেউ কেউ চোখে দুরবিন লাগিয়ে প্রকৃতি দেখায় ব্যস্ত। পাশে ছোট টিলার ওপর শিশুদের নানা রাইডসহ কিডস কর্নার ও ‘ট্রি হাউস’ রয়েছে। ট্রি হাউসের বড় পাটাতনে বসে আশপাশের পাহাড়ের দৃশ্য ও হ্রদ দেখা যাবে। আর এই ট্রি হাউসে আসতে হবে ঝুলন্ত সেতু দিয়ে। ঝুলন্ত সেতুর কিছু অংশ আবার কাচ দিয়ে তৈরি, যাতে নিচের দিকে তাকালে উচ্চতার বিষয়টা বোঝা যায়।
বড়শি দিয়ে মাছ ধরার জন্য অরেঞ্জ জোনের এক প্রান্তে বিশেষ ব্যবস্থা রয়েছে। এ ছাড়া চাইলে দ্রুতগতির স্পিডবোটেও ঘুরে বেড়ানো যায়। যাঁরা বেশি অ্যাডভেঞ্চার–প্রিয়, তাঁদের জন্য তাঁবুতে রাত কাটানোর সুযোগও আছে এখানে। এ ছাড়া যাঁরা ট্রেকিং করতে চান, তাঁরা প্রশিক্ষিত গাইডের তত্ত্বাবধানে পাহাড়ি পথে ঘুরেও আসতে পারেন।
চট্টগ্রাম থেকে ৫৮ কিলোমিটার দূরে কাপ্তাই যেতে হলে বহদ্দারহাট বাস টার্মিনাল থেকে বাসে উঠতে হবে। সময় লাগবে দুই ঘণ্টা থেকে সোয়া দুই ঘণ্টা। লেকভিউ আইল্যান্ড রিসোর্টে যাওয়ার জন্য কাপ্তাই বাঁধের সংরক্ষিত এলাকার সামনে নামতে হবে। এরপর সেখান থেকে সিএনজিচালিত অটোরিকশা নিয়ে হিলটপ অবকাশকেন্দ্রে যেতে সময় লাগবে ১০ মিনিট। হিলটপ অবকাশকেন্দ্রের এসি কটেজ গাঙচিলের প্রতিটি কক্ষের ভাড়া চার হাজার আর অধরা কটেজের ভাড়া তিন হাজার টাকা। লেকভিউ আইল্যান্ডের এসি কটেজ কর্ণফুলী ও রাইখিয়াংয়ের ভাড়া চার হাজার করে। এ ছাড়া নন–এসি হরিণা ও মাইনির ভাড়া দুই হাজার টাকা।
লেকভিউ আইল্যান্ডে বনভোজনেও আসা যায়। ৫০ জনের জন্য পিকনিক স্পটের ভাড়া বন্ধের দিন ১৫ হাজার টাকা। আর অন্যান্য দিন ১০ হাজার টাকা। নীলকৌড়ির প্রমোদতরির এক রাতের ভাড়া ১০ হাজার টাকা। এর মধ্যে এক ঘণ্টা হ্রদের বুকে ক্রুজিং ফ্রি। চাইলে প্রতি ঘণ্টা তিন হাজার টাকায়ও ভাড়া নেওয়া যায় নীলকৌড়ি। এ ছাড়া স্পিডবোট নিয়ে লেকের এক কিলোমিটার এলাকা ঘুরে আসতে খরচ হবে ২০০ টাকা। কটেজে না থেকে তাঁবুতে রাতযাপন করতে চাইলে দুজনের জন্য ভাড়া গুনতে হবে এক হাজার টাকা। আর বড়শি দিয়ে মাছ ধরা যাবে ৫০০ টাকার বিনিময়ে।
প্রথম গিয়েছিলাম ২০১৩ সালের মার্চে বাংলাদেশ সিঙ্গেল কাউন্ট্রি মেলায় অংশ নিতে। শাসনক্ষমতায় তখন জান্তা সরকার। এ বছরের জুলাইয়ে দ্বিতীয়বার গিয়ে দেখে এলাম অং সান সু চির মিয়ানমার। ইয়াঙ্গুন আন্তর্জাতিক বিমানবন্দরে নামতেই চোখে পড়ছিল পরিবর্তনটা। ট্যাক্সিওয়েতে নানা দেশের পতাকাবাহী বেশ কিছু বিমান। পর্যটকদের পদভারে মুখর পুরো টার্মিনাল।
চার দিনের সফরে ইয়াঙ্গুন শহর এবং আশপাশে বেড়িয়ে এইটুকু স্পষ্ট—মিয়ানমার এখন পুরোপুরি পর্যটকবান্ধব। অথচ সামরিক শাসনের জালে প্রায় পাঁচ দশক প্রাকৃতিক স্বর্গীয় মিয়ানমারে পর্যটকদের যাতায়াত ছিল নিয়ন্ত্রিত। আর প্রতিবেশী হয়েও আমরা ছিলাম একপ্রকার নিষিদ্ধ।ইন্টারনেট ঘেঁটে জানা যায়, মিয়ানমারে পর্যটক বাড়তে শুরু করে ২০১৩ সাল থেকেই। পর্যটকদের নিরাপত্তা ও সুবিধা বাড়াতে নেওয়া হয় বিলিয়ন ডলারের অবকাঠামো প্রকল্প। সহজ করা হয় ভিসা পাওয়া। বিশ্বের ৬৭টি দেশের জন্য চালু করা হয় ই-ভিসা পদ্ধতি। ২০১৩ সালেই মিয়ানমারে আসেন ২০ লাখের বেশি পর্যটক। অথচ দুই বছর আগে ২০১০ সালে এর সংখ্যা ছিল ৮০ হাজারের মতো। আর গত বছর তা এসে দাঁড়ায় ৪৭ লাখে। এ বছর ৬০ লাখের কাছাকাছি হওয়ার আশা সে দেশের পর্যটন বোর্ডের।
গণতন্ত্রের সুবাতাসে এখন পুরোপুরি চাঙা মিয়ানমারের পর্যটনশিল্প। ইউরোপ, অস্ট্রেলিয়া, নিউজিল্যান্ড, আমেরিকা থেকেও পর্যটক আসছে মিয়ানমারে। আকাশপথে সরাসরি যাতায়াত, ভিসার পদ্ধতি সহজ করা আর কম খরচের কারণে বাংলাদেশি পর্যটকদের জন্যও মিয়ানমার হয়ে উঠেছে নতুন গন্তব্য।
রাখাইন রাজ্যের জাতিগত বিরোধের তেমন প্রভাব দেখা যায় না মিয়ানমারের পযর্টন এলাকাগুলোতে। রয়েছে সব ধর্মের সহাবস্থান। খোদ ইয়াঙ্গুনের ডাউন টাউনে প্যাগোডার পাশে মসজিদ দেখেছি, কাছাকাছি মন্দির, গির্জাও আছে। তবে দাঙ্গার কারণে রাখাইনে বিদেশি পর্যটকের যাতায়াত নিষিদ্ধ।
প্রায় ৬ লাখ ৭৭ হাজার বর্গকিলোমিটার আয়তনের মিয়ানমারের পরতে পরতে রয়েছে অনেক সৌন্দর্য। প্রাচীন ঐতিহ্য আর সংস্কৃতিতে লালিত প্রকৃতির রূপ আর চমৎকার স্থাপত্যশৈলীর প্যাগোডাই বিশ্ব পর্যটকদের কাছে টানছে। ইয়াঙ্গুন, বাগান, মান্দালয়, নেপিডো, ইনলে লেক ও নেগপালি সৈকত পর্যটকদের কাছে সবচেয়ে বেশি আকর্ষণীয়।
ঐতিহাসিক নগর ইয়াঙ্গুন। একসময় মিয়ানমারের রাজধানী থাকলেও এখন শুধু প্রধান বাণিজ্যিক ও বন্দরনগর। ২০০৬ সালে মিয়ানমারের নতুন রাজধানী হয় নেপিডো। রেঙ্গুন হিসেবে বিশ্বখ্যাত শহরটিতে মিয়ানমারের ইতিহাস ও ঐতিহ্যের অনেক কিছুই আছে। আমাদের চট্টগ্রামের সঙ্গেও এই শহরের যেন আত্মার বাঁধন। একসময় চট্টগ্রাম থেকে ব্যবসার জন্য রেঙ্গুন (এখন ইয়াঙ্গুন) যেতেন ব্যবসায়ীরা। ভালোবাসায় বাঁধা পড়ে অনেকে সংসারও পেতেছেন। এ নিয়ে রয়েছে অনেক কিংবদন্তি।
এবার ইয়াঙ্গুনের বয়ান। শহরের কেন্দ্রে রয়েছে শোয়েডাগন প্যাগোডা। শুধু মিয়ানমার নয়, বিশ্বের অন্যতম আকর্ষণীয় স্থাপত্য এটি। সোনালি এই প্যাগোডা দেখতে বৌদ্ধধর্মাবলম্বী ছাড়াও বিশ্বের হাজারো পর্যটক ছুটে আসেন। সোনার পাতে মোড়ানো মন্দিরটির উচ্চতা ৯৯ মিটার। গৌতম বুদ্ধের একগাছি চুল ও বৌদ্ধ ধর্মের বহু অমূল্য পাণ্ডুলিপি সংরক্ষিত আছে এখানে। তাই বৌদ্ধ ধর্মাবলম্বীদের জন্য অত্যন্ত পবিত্র জায়গা এটি। প্যাগোডার আশপাশে রয়েছে বুদ্ধের নানা ভঙ্গিমার অনেক মূর্তি। প্যাগোডাটি আড়াই হাজার বছর আগে তৈরি বলে দাবি করা হয়। এ ছাড়া ডাউন টাউনের সুলে প্যাগোডা আর নদী পাড়ের বুটাটাঙ্গ প্যাগোডা, সুয়ে-তা-মায়াত-পায়া (যেখানে গৌতম বুদ্ধের দাঁত সংরক্ষিত রয়েছে) ইয়াঙ্গুনের অন্যতম বৌদ্ধ নিদর্শন। শোয়েডাগন প্যাগোডার পূর্বদিকে রাজপরিবারের বিশাল হ্রদ কানুজিও আকর্ষণীয় একটি স্থান। এর প্রধান আকর্ষণ হ্রদে ভাসমান রেস্তোরাঁ ‘রয়েল কারাউইক হল’। ১৯৭৪ সালে চালু হওয়া জাহাজ শৈলীতে কাঠ দিয়ে বানানো জোড়া ড্রাগনমুখের এই রেস্তোরাঁয় স্থানীয় ঐতিহ্যবাহী খাবারের পাশাপাশি ভারতীয় ও ইউরোপিয়ান খাবারের আয়োজন থাকে প্রতি রাতে। খাবার খেতে খেতে পর্যটকেরা উপভোগ করেন মিয়ানমারের ঐতিহ্যবাহী গান ও নাচ। হ্রদের উত্তর পাশে আংসান পার্কটিও দেখার মতো।
শহরের দাগান এলাকার জাগাওয়ার স্ট্রিটের পাশেই শেষ মোগল সম্রাট বাহাদুর শাহ জাফরের সমাধি। সিপাহি বিপ্লবের পর ক্ষমতাচ্যুত বাহাদুর শাহকে ১৮৫৮ সালে ব্রিটিশরা রেঙ্গুনে নির্বাসনে পাঠায়। ১৮৬২ সালের ৭ নভেম্বর ৮৯ বছর বয়সে এখানেই তিনি মারা যান। আম ও কড়ইগাছে ঘেরা গেরুয়া রঙের সমাধি কমপ্লেক্সে ভেতরে বাহাদুর শাহ জাফরের স্ত্রী জিনাত মহল এবং দুই ছেলে মির্জা জওয়ান বখত ও মির্জা শাহ আব্বাসেরও কবর রয়েছে। আছে শেষ সম্রাটের অনেক দুর্লভ ছবি, তাঁর হাতের ক্যালিগ্রাফি।
শহরের মাঝখানে ইনায়া লেকের লেকের মেরি গো রাউন্ডটিতে চড়ে পুরো শহরটাকে এক নজর দেখা যায়। লেকের পাশেই অং সান সু চির বাসাটি দেখতে যান অনেক পর্যটক।
ইয়াঙ্গুনে রয়েছে কয়েকটি জাদুঘরও। ‘ডিফেন্স সার্ভিস হিস্টোরিক মিউজিয়ামে’ গেলে দেখতে পাবেন মিয়ানমারে সব সমরাস্ত্র। এখানে প্রাচীন যুদ্ধের ইতিহাস তুলে ধরা হয়েছে। মিয়ানমারের খনিজ সম্পদ সম্পর্কে ধারণা পাওয়া যায় ‘জেম মিউজিয়াম অ্যান্ড জেমস মার্টে’। এখানকার জেমস মার্টে রয়েছে হীরা, মুক্তা, পান্নাসহ হরেক রকমের পাথর ও অলংকার। আর ‘ন্যাশনাল মিউজিয়ামে’ উপস্থাপন করা হয়েছে মিয়ানমারের প্রাচীন থেকে আধুনিক যুগের কৃষ্টি ও সভ্যতা। বর্ণমালা ও ক্যালিগ্রাফির বিশাল প্রদর্শনী আছে এখানে।
ইয়াঙ্গুন বাইরে মিয়ানমারের শেষ রাজকীয় রাজধানী মান্দাল, প্যাগোডার শহর খ্যাত প্রথম রাজবংশের রাজধানী বাগান, নতুন রাজধানী নেপিডো, সমুদ্রপৃষ্ঠ থেকে এক হাজার মিটার উঁচুতে অবস্থিত পাঁচ কিলোমিটার লম্বা শান রাজ্যের ইনলে লেক, সাদা বালু আর বঙ্গোপসাগরের নীল জলরাশির নগেপালি সমুদ্রসৈকত, প্রত্নতাত্ত্বিক ঐতিহ্য শহর ম্রাউক উ, আগ্নেয়গিরির মুখে অবস্থিত তুয়াং কালাত বিহার পর্যটন বিশ্বের অন্যতম আকর্ষণ।
পর্যটকদের জন্য ইয়াঙ্গুনসহ প্রতিটি শহরেই রয়েছে বিলাসী হোটেল ও রিসোর্ট। আমাদের মতোই মাছ-ভাত বার্মিজদের প্রধান খাবার। রুই-কাতলার সঙ্গে মিয়ানমারের বিখ্যাত সোনালি চিংড়ির লোভনীয় পদ পাবেন সব রেস্তোরাঁয়। আছে চায়নিজ, ইউরোপিয়ান খাবারের অনেক হোটেল।
কেনাকাটার জন্য স্কর্ট মার্কেট বা বজিঅক অংসান মার্কেটে এবং এর আশপাশের বিপণিবিতান ও কাছাকাছি চায়না টাউন সবচেয়ে ভালো জায়গা।
জেনে নিন
মিয়ানমার বেড়ানোর সবচেয়ে ভালো সময় অক্টোবর থেকে জানুয়ারি। তবে সারা বছরই বেড়ানো যায়। চট্টগ্রাম থেকে সরাসরি ফ্লাইট নেই। যেতে হবে কানেকটিং ফ্লাইটে ঢাকা হয়ে বাংলাদেশ বিমান কিংবা নোভো এয়ারে। দুই সংস্থারই সপ্তাহে তিনটি করে ফ্লাইট চলাচল করে ইয়াঙ্গুন রুটে। এর মধ্যে নোভো এয়ারের ট্রানজিট সময় অনেক কম।
ছোট্ট মাঠ। ওপরে টিনের ছাউনি। দুই দিকে দর্শকদের বসার আসন, কোনোটি খালি নেই। মাঠের এক পাশে সারিবদ্ধভাবে দাঁড়ানো হাতির দল। ওপরে বসা মাহুত। বাজনা শুরু হতেই মাহুতের ইশারায় দর্শকদের জানাল সালাম। এবার দুটি দলে ভাগ হয়ে গেল হাতি। ঘোষণা এল—এখন চলবে ফুটবল খেলা। দুটি বল নিয়ে শুরু হলো হাতির দলের খেলা।
শুধুই কি ফুটবল, তিন চাকার সাইকেল চালানো, বেলুন ফাটানো, ছবি আঁকাসহ কত কিছুই না দেখাল হাতির দল। ৪০ মিনিটের এই প্রদর্শনী মুগ্ধ হয়ে দেখলেন হাজার খানেক পর্যটক। এতক্ষণ বলছিলাম থাইল্যান্ডের পাতায়া শহরের নোংনুচ বোটানিক্যাল গার্ডেন ভ্রমণের শুরুর কথা। দিনব্যাপী এই ভ্রমণের পরতে পরতে যেন চমক।
পাতায়ার কথা এলেই রাতে ‘ওয়ার্কিং স্ট্রিট’ আর দিনে প্রবালদ্বীপ ভ্রমণের কথাই সবার আগে আসে। এ দুটি স্থানই দেখার মতো। তবে এর বাইরেও আছে অনেক কিছু।
চট্টগ্রাম থেকে রিজেন্ট এয়ারওয়েজের ফ্লাইটে সুবর্ণভূমি বিমানবন্দরে নামার পর ট্যাক্সি নিয়ে রওনা হলাম পাতায়া। দুই ঘণ্টায় পৌঁছে গেলাম। তখন সন্ধ্যা নেমেছে। হোটেলকক্ষে ব্যাগ রেখেই পরদিনের পরিকল্পনা করে নিলাম। হোটেল থেকে টু্যর কোম্পানির সঙ্গে কথা বলিয়ে দিল।পরদিন সকাল আটটায় গাড়ি হাজির। গন্তব্য নোংনুচ বোটানিক্যাল গার্ডেন। হোটেল থেকে ২০-২৫ মিনিটের মধ্যেই পেঁৗছে গেলাম। শুরুতেই থাইল্যান্ডের রাজার কাহিনি নিয়ে মনোমুগ্ধকর সাংস্কৃতিক অনুষ্ঠান। এরপর এই হাতির কসরত। লেখার শুরুতে হাতির খেলার বর্ণনা দিয়েছি। হাতির কসরত শেষে পর্যটকবাহী বাসে এক চক্কর আড়াই কিলোমিটারের উদ্যানে। নানা জাতের গাছ নজর কেড়েছে। বনসাই ও ক্যাকটাসের ভিন্নতা দেখে চোখ জুড়িয়ে যায়। অর্কিডের দেশ থাইল্যান্ড, আর এই উদ্যানে অর্কিড থাকবে না, তা কী করে হয়। অসংখ্য অর্কিডের সমাহার। বিভিন্ন প্রজাতির অর্কিড দিয়ে ঝুলন্ত বিভিন্ন ডিজাইন করে রাখা হয়েছে। এ ছাড়া বিভিন্ন স্থানে লতাপাতার সাহায্যে ময়ূরের প্রতিকৃতি তৈরি করা হয়েছে। লতাপাতা–জাতীয় গুল্ম ছেঁটে বানানো ময়ূর দূর থেকে দেখতে জীবন্তই মনে হয়।
উদ্যানের এক দিক প্রাকৃতিক সৌন্দর্যমণ্ডিত, অন্য দিকে অপূর্ব স্থাপত্যশৈলী। বিভিন্ন প্রজাতির গাছের বাগানের ফাঁকে ছোট ছোট মন্দির আকৃতির স্থাপনা নজরকাড়া। পোড়া মাটি দিয়ে করা ক্যাকটাসসহ নানা গাছের ভাস্কর্য চোখে পড়বে। এ ছাড়া পোড়ামাটি দিয়ে তৈরি সিংহ, বাঘ, হাতি, হরিণের ম্যুরালও রয়েছে। চমৎকার এসব আয়োজনে কখন যে সময় পার হয়ে যায়, টেরই পাওয়া যায় না।
এর মধ্যে গড়িয়ে গেছে দুপুর। বোটানিক্যাল গার্ডেন ঘুরে এবার পথ ধরলাম ‘শ্রিরাচা টাইগার জু’। এ তো আরেক মজা। আশপাশে বাঘ দেখ যাবে, কিন্তু শান্ত! পোষ মানানো বাঘগুলো দেখে বেশ ভালোই লাগবে। বাঘের বাচ্চাকে দুধ খাওয়াতে পারবেন। তবে এসবের জন্য গুনতে হবে বাথ (থাইল্যান্ডের মুদ্রা)। এই চিড়িয়াখানায় দেখলাম বাঘের কসরত। প্রায় আধঘণ্টার এই প্রদর্শনীতে ‘দোর্দণ্ড প্রতাপশালী’ বাঘের নাচ থেকে শুরু করে আগুনখেলা—সবই ছিল।
বাঘের খাঁচা থেকে বের হয়ে এবার কুমিরের পেটে! কুমিরের বিশাল খামার রয়েছে এই চিড়িয়াখানার পাশেই। এ যেন আরেক চমক। কুমিরও যে পোষ মানে তা প্রথম দেখলাম। কুমিরকে যখন যা করতে বলা হচ্ছে, সে তখন তা করে দেখাচ্ছে।
হাতি, বাঘ আর কুমিরের খেলা দেখতে দেখতে দিনের আলো ফুরিয়ে গেল। পথ ধরলাম পাতায়ার মূল শহরের দিকে। ফেরার পথে গাইড বললেন, ‘এখন আলকেজার শো দেখাতে নিয়ে যাব।’ দেড় ঘণ্টার শোতে বিভিন্ন দেশের সংস্কৃতির রূপ তুলে ধরেন একদল থাই তরুণী। দেড় ঘণ্টার এই শো চোখ ধাঁধিয়ে যায়।
এদিকে প্রবালদ্বীপের কথা না বললে কী চলে। ভ্রমণের তৃতীয় দিনের গন্তব্য ছিল প্রবাল দ্বীপ। সৈকতে সাদা নরম বালু। সামনে বিস্তৃত নীল সমুদ্র। তাতে রংবেরঙের ছোট ছোট নৌকা। পেছনে সবুজের চাদর বিছানো পাহাড়। একেবারে ছবির মতো, মনোরম। পাতায়া থেকে ১৭ কিলোমিটার দূরে প্রবাল দ্বীপ।
পাতায়া সমুদ্রসৈকত থেকে ইঞ্জিনচালিত নৌকা ১০ মিনিট চলার পর এসে থামল সাগরের মাঝখানে একটি জেটিতে। যেখান থেকে প্যারাসুটে উড়ে সমুদ্র দেখেন পর্যটকেরা। প্যারাসুটে ওড়ার জন্য সে কী প্রতিযোগিতা সবার। আকাশে উড়ে সমুদ্র দেখার আনন্দই অন্য রকম। এবার আরও কিছু দূর গিয়ে নৌকা থামল ছোটখাটো দোতলা এক লঞ্চের পাশে। এখান থেকে করা যায় স্কুবা ডাইভিং। সাগরতলের জগৎ দেখতে নেমে পড়ছেন অনেকে। পানি ওঠার পর চোখেমুখে যেন সমুদ্রজয়ের তৃপ্তি।এরপর মূল গন্তব্য প্রবাল দ্বীপ। কিছুক্ষণ পর নৌকা এসে থামল সাদা বালুচরে। নীল পানিতে পা রাখতেই অন্য রকম অনুভূতি। স্বচ্ছ পানি, পরিচ্ছন্ন চারপাশ। কতটুকু হবে এই সৈকত। বড়জোর ৫০০ গজ। অথচ এতেই চলছে হাজার খানেক পর্যটকের দাপাদাপি। কেউ ছবি তোলায় ব্যস্ত। কেউ নোনাজলে সাঁতরে বেড়াচ্ছেন। ছোট ছোট ঢেউ বলে খুব একটা বেগ পেতে হচ্ছে না। অনেকে বিচ বাইকে চেপে মারছেন এক চক্কর। পাহাড়েও চড়ার ব্যবস্থা আছে।
পাতায়ার কথা অনেক হলো। যাঁরাই পাতায়া যাচ্ছেন ব্যাংকক তো ঘুরে আসবেন, এটা নির্ধারিত। ব্যাংককেও আগে থেকে পরিকল্পনা করে এগোতে হবে। রয়েছে সাফারি ওয়ার্ল্ড, রিভার ক্রুজ, সিলাইফ, মাদামতুসো জাদুঘরসহ কত্ত কী। চট্টগ্রাম থেকে আকাশপথে কলকাতা মাত্র ৪০ মিনিটের পথ। এ যেন নিউমার্কেট থেকে রিকশায় আগ্রাবাদে যাওয়ার মতো। যানজট থাকলে ওই দূরত্বে যেতেও ঘণ্টা খানেক লেগে যায় অনেক সময়। শাহ আমানত আন্তর্জাতিক বিমানবন্দর থেকে বিমানে উড়াল দেওয়ার কিছুক্ষণ পরই ঘোষণা শুনলাম নেতাজি সুভাষচন্দ্র বসু আন্তর্জাতিক বিমানবন্দরে প্লেন নামছে।
কলকাতা সেই শৈশব থেকেই আমার মনে অনুরণন তুলছে। সত্যজিৎ রায়ের মহানগর বা ঋত্বিক ঘটকের মেঘে ঢাকা তারা চলচ্চিত্রের খণ্ড খণ্ড দৃশ্য দিয়ে অদেখা কলকাতার একটা ছবি তৈরি করেছিলাম। হালের টালিগঞ্জের চলচ্চিত্রেও কলকাতার রংদার চেহারা দেখেছি। তবে বাস্তবের কলকাতা আমার ধারণার চেয়েও অনেক সুন্দর।
চেনা কয়েকজন এমন কথা শুনে অবাক হয়েছিলেন। তাঁদের প্রশ্ন, কী এমন আছে কলকাতায়? অল্প কদিনের ভ্রমণে আমিই বা কী পেলাম সেখানে?
বিষয়টা ব্যাখ্যা করতেই হলো। মাস কয়েক আগে কলকাতায় ঘুরতে ঘুরতে মনে হয়েছে, এমন শহর সত্যি অতুলনীয়। নতুন আর পুরোনো সময় এখানে হাত ধরাধরি করে দাঁড়িয়ে আছে। রাস্তা চিরে চলে যাওয়া লাইনের ওপর দিয়ে সেই উপনিবেশ আমলের ট্রাম যাচ্ছে হেলেদুলে। একটু বদলায়নি শত বছরেও। ইস্ট ইন্ডিয়া কোম্পানির শাসন থেকে ব্রিটিশ শাসনের বড় একটা সময় পর্যন্ত কলকাতা ছিল ভারতের রাজধানী। সুতানুটি, গোবিন্দপুর আর ডিহি কলকাতা গ্রামের ওপর গড়ে ওঠা শহরটি আজ ভারতের অন্যতম বড় মেট্রো শহরও। তবু উপনিবেশ আমলের সময়চিহ্ন এখনো রয়ে গেছে এখানে। কেবল দরদালানের চেহারায় সেটা ধরা আছে তা নয়, বরং খাবারদাবার, উৎসবসহ আরও বহু কিছুর ভেতর সেই ছাপ দেখবেন আপনি।
কলকাতায় বিভিন্ন দামের হোটেল আছে। তবে বেড়াতে যাওয়ার আগে অনলাইনে বুকিং দিয়ে গেলে বিশেষ ছাড় পাওয়া যায়। শহরের শোভাবাজারের একটি অতিথিশালায় উঠেছিলাম আমি। অতিথিশালার পুরোনো আমলের ভবনটি বেশ মনে ধরল। নকশা করা বড় দরজা, উঁচু সিঁড়িঘর আর ভেতরে আধুনিক ব্যবস্থা। অতিথিশালার বেশ কাছেই জোড়াসাঁকো ঠাকুরবাড়ি আর সুতানুটি মেট্রোস্টেশন।
কলকাতায় পৌঁছানোর পরদিন ভোরেই আমরা চলে এলাম ভিক্টোরিয়া মেমোরিয়াল প্রাসাদে। উইলিয়াম এমারসনের এই স্থাপত্য দেখে চোখ সরে না। নিরিবিলি প্রশান্ত ঝিলে শ্বেতপাথরের স্মৃতিসৌধের প্রতিবিম্ব দেখার অভিজ্ঞতা অবর্ণনীয়। উদ্যানে রয়েছে সিংহাসনে বসা রানি ভিক্টোরিয়ার ব্রোঞ্জের ভাস্কর্য। ভিক্টোরিয়া প্রাসাদ থেকে বের হলেই ময়দান। একের পর এক মাঠ আর গাছের সারি। এই পথ ধরে হাঁটতে হাঁটতে মনে হবে এ যেন ব্যস্ত মহানগরের নাগরিকদের শ্বাস ফেলার জায়গা।
ট্রাম, টানা রিকশা আর ভাঁড়ের চা—এই তিন জিনিসের মতো অনেক কিছুই কলকাতা ছাড়া আর কোথাও দেখবেন না আপনি। তাই টানা রিকশা আর ট্রামে তো চড়া হলোই, বাদ গেল না ভাঁড়ের চা। এখানকার ভাঁড়ের চা অতি সুস্বাদু। এক কাপে তৃষ্ণা মেটার নয়। চায়ের সঙ্গে সঙ্গে এখানকার পথের খাবারও চেখে দেখতে ভুলবেন না। কলকাতায় সব শ্রেণির মানুষই রাস্তার খাবার খান। ফুটপাতের খাবার হলেও সুস্বাদু ও স্বাস্থ্যকর। পাওভাজি, ওমলেট-টোস্ট, বাটার টোস্ট, জুস আর পানিপুরি মিলবে সস্তায়।
দেখা হলো জোড়াসাঁকো ঠাকুরবাড়িও। ঠাকুরবাড়ির একাংশ রবীন্দ্রভারতী বিশ্ববিদ্যালয়ের একাডেমিক ভবন, বাকি অংশে রয়েছে সংগ্রহশালা। সংগ্রহশালায় দেখবেন রবীন্দ্রনাথের ব্যবহার্য জিনিসপত্র, লেখার টেবিল, পাণ্ডুলিপিসহ নানা কিছু। যে শয্যায় তাঁর শেষ দিনগুলো কেটেছে, সেটি সেভাবেই রেখে দেওয়া হয়েছে। বিশাল ঠাকুরবাড়ির প্রতি ইঞ্চিতে যেন স্মৃতিকাতরতা ছড়ানো। রবীন্দ্রনাথের ব্যবহৃত ডব্লিউজিএফ-৯১ নম্বরের মোটরগাড়িটির পাশে দাঁড়িয়ে অনেক পর্যটক ছবিও তোলেন।
ঔপনিবেশিক স্থাপত্য ছড়িয়ে আছে সারা কলকাতা জুড়ে। একসঙ্গে বেশ কিছু নজরকাড়া ভবন দেখতে চাইলে চলে যেতে পারে কলকাতা আদালত ভবন এলাকায়। আদালত ভবনের স্থাপত্য আপনাকে মুগ্ধ করবে। এই এলাকায় গুরুত্বপূর্ণ সরকারি দপ্তরগুলোর মাঝেই রয়েছে সুরম্য স্থাপত্যে গড়া টাউন হল ভবন। এর অল্প দূরেই গঙ্গার পাড়। চাইলে সেখান থেকেও বেড়িয়ে আসতে পারেন। গঙ্গার তীরে পার্কের বেঞ্চে হসে হাওড়া সেতু দেখার অভিজ্ঞতা অসাধারণ। এ ছাড়া কালীঘাট মন্দির, ন্যাশনাল মিউজিয়াম, বোটানিক্যাল গার্ডেন ও সায়েন্স সিটি না দেখলে আপনার ভ্রমণ সম্পূর্ণ হবে না।
সারা কলকাতায় ছড়িয়ে ছিটিয়ে আছে নানা কীর্তিমানের ভাস্কর্য। নন্দনে রবীন্দ্রনাথের ভাস্কর্যে ঝুলছিল বিশাল মালা। ভিক্টোরিয়া মেমোরিয়ালের পাশেই দাঁড়িয়ে আছেন শ্রী অরবিন্দ। শোনা যায় সেখানে নাকি লর্ড কার্জনের ভাস্কর্য ছিল কিছুকাল আগেও। এ ছাড়া নানা মোড়েই গান্ধী, নেতাজি সুভাষচন্দ্র, নজরুল আর রামমোহনের ভাস্কর্য দেখবেন।
এ দেশ থেকে প্রতিবছর চিকিৎসা করাতে ও কেনাকাটার প্রয়োজনে প্রচুর মানুষ কলকাতায় যান। নিউমার্কেটের ওল্ড ও নিউ কমপ্লেক্স, এসপ্ল্যানেড জুড়ে বসা ফুটপাত, বড় বাজার, গড়িয়াহাট, শেক্সপিয়ার সরণির কি কে মার্কেট, চাঁদনি চক, ক্যামাক স্ট্রিটের বর্দান মার্কেট, হাতিবাগানের হাতিবাগান মার্কেট, হো চি মিন সরণির মেট্রো প্লাজায় যেতে পারেন কেনাকাটা করতে। দেজ, আনন্দ, রুপা, সিগনেট, অরুণা, মিত্র ও ঘোষসহ ভারতের সব নামকরা প্রকাশনা সংস্থার শোরুম ও প্রধান কার্যালয় কলেজ স্ট্রিটে। দেড় কিলোমিটার দীর্ঘ কলকাতার এই বইপাড়াকে টাইম ম্যাগাজিন ভারতের উল্লেখযোগ্য স্থানের স্বীকৃতি দিয়েছে। এখানে এলে বইয়ের রাজ্যে না হারিয়ে উপায় কী। কেবল বড় শোরুম নয়, ফুটপাতের ধারে ছোট ছোট কয়েক শ দোকানেও অমূল্য সব রত্ন খুঁজে পাবেন। বই কিনে কফির তেষ্টা পেলে চলে যাবেন বিখ্যাত কফি হাউসে। মান্না দের গানের সেই কফি হাউসটি যে এই কলেজ স্ট্রিটেই।
রিজেন্ট এয়ারলাইনসের ফ্লাইট সপ্তাহে সাত দিন ও বাংলাদেশ বিমান সপ্তাহে দুই দিন চট্টগ্রাম-কলকাতা সরাসরি রুটে চলাচল করে। এ ছাড়া ঢাকা থেকে মৈত্রী এক্সপ্রেস ট্রেন এবং চট্টগ্রাম থেকে বিভিন্ন পরিবহনের বাসেও সরাসরি কলকাতা যেতে পারেন। চট্টগ্রামের মিরসরাইয়ের খইয়াছড়া ঝরনার খবর পৌঁছে গেছে প্রকৃতিপ্রেমিকদের কাছে। শহর থেকে ঘণ্টা খানেকের দূরত্বে মিরসরাই উপজেলায় এমন ঝরনা থাকতে পারে, তা না দেখলে বিশ্বাস হবে না। প্রায় ৩০ ফুট উঁচু থেকে ঝরে পড়া জলের উচ্ছ্বাস দেখে বাক্রুদ্ধ হতে হয়। ঝোপ-জঙ্গলবেষ্টিত এই ঝরনায় যেতে হয় পাহাড়ি পথে হেঁটে।
চট্টগ্রাম থেকে বাসে মিরসরাই, এরপর মিরসরাই বাজার থেকে সিএনজিচালিত অটোরিকশায় চেপে খইয়াছড়া পৌঁছাতে হবে প্রথমে। খইয়াছড়া থেকে ৩০–৪০ মিনিট হাঁটলেই ঝরনায় পৌঁছানো যাবে। যাত্রা পথে চোখে পড়বে ধানখেত, গ্রাম, পাহাড় আর ঝোপ–জঙ্গল। গ্রামীণ পথে কিছুক্ষণ চলার পর পাহাড় ডিঙিয়ে যেতে হবে খইয়াছড়ায়।শীতের এই সময়টাতেও এই ঝরনায় পানি আছে। এ সময় রাস্তাও ভালো থাকে। তবে স্থানীয় লোকজনের সহায়তা ছাড়া একা এই পথে ট্র্যাকিং করা বুদ্ধিমানের কাজ হবে না।
খইয়াছড়ায় নেমে কাঁটায় ছেয়ে থাকা ঝোপ–জঙ্গল পার হয়ে এগোতে থাকলে চোখের সামনে এসে দঁাড়াবে একটি উঁচু পাহাড়। তার ঢাল বেয়ে উঠলে দেখবেন সরু দুধসাদা জলের রেখা নিচের দিকে নেমে গেছে। সামনে এগোলে জলের ধারাটাও বড় হতে থাকবে। আরও ২০-২৫ মিনিট হাঁটার পর পাহাড়ের সবুজ বেষ্টনী ভেদ করে দেখতে পাবেন ঝরনা। ৩০ থেকে ৩৫ ফুট উঁচু থেকে গড়িয়ে পড়ছে জলরাশি। ঝরনার জলে রোদ এসে পড়লে মনে হয় অসংখ্য হিরে শব্দ করে গড়িয়ে পড়ছে নিচের দিকে। এরপর আর একটু ওপরে উঠলে স্তরে স্তরে সাজানো তিনটি ছোট ঝরনার দেখা পাবেন। আর জল পড়ার শব্দও যে কত বিচিত্র হতে পারে, তা এখানে না এলে জানা হবে না। কোথাও ছলছল, কোথাও কলকল, ঝিমঝিম, ফুট ফুট, ফটফট কত অদ্ভুত শব্দেই যে তাকে অনুবাদ কারা যায়! খাগড়াছড়ির আলুটিলা পর্যটন কেন্দ্র থেকে প্রায় তিন কিলোমিটার পশ্চিমে রিসাং ঝরনা। মূল সড়ক থেকে নেমে খানিকটা দক্ষিণে গেলেই শোনা যায় ঝরনা কলতান।
ঝরনায় যাওয়ার পথটাও দারুণ রোমাঞ্চকর। দূরের উঁচু-নিচু সবুজ পাহাড়। জুমঘর, বুনো ঝোপসহ নাম না জানা অসংখ্য বুনো ফুল যেন অভ্যর্থনা জানাবে। পরিবেশটাই এমন যে মুগ্ধ না হয়ে উপায় নেই। যেদিকে চোখ যায় শুধু সবুজের সমাহার। পাহাড়ের বিভিন্ন পাখির কিচিরমিচির শব্দ।
গাড়ি থেকে নেমে ঝরনায় পৌঁছার আগে পাহাড় থেকে নামতে হবে। পাহাড় নামার পরেই ২৫০ ধাপের বিশাল এক সিঁড়ি। সেই সিঁড়ি বেয়ে নিচে নামতেই ঝরনার ধ্বনি। সিঁড়ি শেষ না হতেই ঝরনার দেখা পাওয়া যায়। ঝরনা কাছে গেলে এক পবিত্র স্নিগ্ধতায় দেহ মন ভরে ওঠে। ১২০ ফুট উঁচু পাহাড় থেকে পড়ে ঝরনার পানি। ঝরনার স্বচ্ছ শীতল জলে চাইলে সাঁতার কাটা বা গোসল করার সুবিধা আছে।
২০০২ সালের দিকে এটি সবার নজরে আসে। ‘রিসাং’ শব্দটি মারমা সম্প্রদায়ের ভাষা থেকে এসেছে। মারমা ভাষায় ‘রি’ শব্দের অর্থ পানি এবং ‘সাং’ অর্থ লাফিয়ে পড়া। অর্থাৎ রিসাংয়ের অর্থ উঁচু স্থান থেকে জলরাশির লাফিয়ে পড়াকে বোঝায়। তবে এখানকার স্থানীয় ত্রিপুরা সম্প্রদায়ের লোকজন ‘তেরাং তৈকালাই’ নামে চেনে ঝরনাটি। এতে ‘তেরাং’ অর্থ পানি আর ‘তৈকালাই’ অর্থ ওপর থেকে লাফিয়ে পড়া।
কীভাবে যাবেন: নগরের অক্সিজেন ও কদমতলী বিআরটিসি বাস টার্মিনাল থেকে সরাসরি খাগড়াছড়ি আসা যায় বাসে করে। জনপ্রতি ভাড়া ১৮০ থেকে ২২০ টাকা। খাগড়াছড়ি শহর বাস টার্মিনাল থেকে মোটরসাইকেল, সিএনজিচালিত অটোরিকশা, মাইক্রোবাস বা জিপে করে খাগড়াছড়ি থেকে প্রায় ১৪ কিলোমিটার গিয়ে খাগড়াছড়ি-মাটিরাঙ্গা সড়কের ঝরনার মুখ রাস্তায় নামতে হবে। সেখান থেকে এক কিলোমিটার দক্ষিণে গেলেই রিসাং ঝরনা। গাড়ি অনুযায়ী ভাড়া হয়ে থাকে। তা ছাড়া প্রতি ঘণ্টায় লোকাল বাস চলাচল করে। ভাড়া ২৫ থেকে ৩০ টাকা।
প্রায় ৩০ ফুট ওপর থেকে আছড়ে পড়া পানির প্রচণ্ড আঘাতে ঝরনার চারপাশে অনেকটা স্থানজুড়ে সৃষ্টি হয়েছে ঘন কুয়াশা। সূর্যের আলো এই জলপ্রবাহের খেলায় সৃষ্টি করেছে রংধনু। চারদিকে বড় বড় পাহাড়। নদীতে ছড়ানো অজস্র পাথর। পাথরগুলো যেন এক-একটি ভাস্কর্য। এমন দৃশ্য উপভোগ করতে হলে যেতে হবে বান্দরবানের থানচি উপজেলার রেমাক্রির নাফাখুম জলপ্রপাতে।
নাফাখুম ঝরনা দেখতে হলে বান্দরবান থেকে প্রথমে থানচি আসতে হবে। এরপর সেখান থেকে সাঙ্গু নদীপথে যেতে হবে রেমাক্রি। পথে পর্যটকদের তিন্দু ও বড় পাথর নামের দুটি স্থান পাড়ি দিতে হয়। রেমাক্রি থেকে নাফাখুমের পথটা দুর্গম। তবে পথ যত দুর্গম হবে, ততই বাড়বে প্রকৃতির ঐশ্বর্য। নদী পাড়ি দিতে দিতে চোখে পড়বে অসংখ্য জলপ্রপাত ও পাথর। পাহাড়ের মাঝে ঘন জঙ্গলের ফাঁক দিয়ে বয়ে চলা জলস্রোত। হাঁটতে হাঁটতে একসময় ঝরনার জলপতনের শব্দ এসে কানে লাগবে। কাছে গেলে পানির গর্জনে কানে তালা লেগে যাবে। হঠাৎই চোখের সামনে দেখতে পাবেন বিশাল পাথর ভেঙে গড়িয়ে পড়া উচ্ছল জলরাশি।
কক্সবাজারে সমুদ্র দর্শন ছাড়াও এমন অনেক কিছু আছে যা পর্যটকদের মন ভরাতে পারে। পৃথিবীর দীর্ঘতম সৈকতে স্নান সেরে ছুটতে পারেন টেকনাফ, সেন্ট মার্টিন বা রামুর পথে। পাহাড় আর অরণ্যঘেরা কক্সবাজারে রয়েছে পদে পদে রোমাঞ্চের হাতছানি। প্রকৃতি এখানে ক্ষণে ক্ষণে রূপ পাল্টায়, কোথাও শান্ত সমাহিত আবার কোথাও বন্য। কক্সবাজার সৈকতের লাবণী পয়েন্ট থেকে দক্ষিণ দিকে মেরিন ড্রাইভ সড়ক দিয়ে ১২ কিলোমিটার গেলে ‘হিমছড়ি ঝরনা’। ঝরনার পাশে পাকা সিঁড়ি বেয়ে হিমছড়ি পাহাড়চূড়ায় উঠলে চোখে পড়বে দিগন্ত বিস্তৃত সমুদ্র।
হিমছড়ির একটু আগে দরিয়ানগর পর্যটনপল্লি। টিকিট কেটে দরিয়া নগরে প্রবেশ করতে হয় বিশাল হাঙরের মুখ দিয়ে। ভেতরে আছে উঁচু পাহাড়ের নিচে লম্বা একটি প্রাকৃতিক সুড়ঙ্গ, আদি গুহা ও ঝরনা। ইচ্ছে করলে এখানে রাত কাটানো যায়। এখানে থাকার জন্য পাহাড়চূড়ায় আছে বাংলো ও কটেজ। পুরো দরিয়ানগর ঘুরেফিরে দেখতে সময় লাগে দেড় ঘণ্টা। হিমছড়ি থেকে মেরিন ড্রাইভ সড়ক ধরে ২০ কিলোমিটার গেলে পাথুরে সৈকত ইনানী। ইনানী সৈকতের মূল আকর্ষণ সারিবদ্ধ এই পাথরের স্তূপ। প্রাকৃতিকভাবে সৃষ্ট পাথরের স্তূপের কারণেই সৈকতের এমন নামকরণ। ইনানী সৈকতে রাতযাপনের জন্য আছে ভালো মানের বেশ কিছু হোটেল ও মোটেল। ইনানী থেকে দুই কিলোমিটার দক্ষিণে পাটোয়ারটেক সৈকতে তৈরি হয়েছে পাঁচ তারকা হোটেল ‘রয়েল টিউলিপ সি পার্ল বিচ রিসোর্ট’। পাটোয়ারটেক পাহাড়ের নিচে রয়েছে ৩০০ বছরের পুরোনো একটি গুহা। নাম ‘কানা রাজার গুহা’। দেশের সর্ব দক্ষিণের সীমান্ত শহর টেকনাফ। নাফ নদীর তীরে বলে এই জনপদের এমন নামকরণ। টেকনাফ থানা প্রাঙ্গণে রয়েছে ‘মাথিনের কূপ’। মগ জমিদারকন্যা মাথিনের সঙ্গে সাহিত্যিক ও পুলিশ কর্মকর্তা ধীরাজ ভট্টাচার্যের প্রেমকাহিনির নিদর্শন এই কূপ। পুলিশের তথ্যমতে, বছরে অন্তত ছয় লাখ পর্যটক এই কূপ পরিদর্শন করেন। কূপের পাশে বাংলা ও ইংরেজিতে কূপের সংক্ষিপ্ত ইতিহাস–সংবলিত ফলক স্থাপন করা হয়েছে।
মাথিনের কূপ থেকে দুই কিলোমিটার পশ্চিমে টেকনাফ সমুদ্রসৈকত। এ ছাড়া নাফ নদীর তীরে গেলে দেখতে পাবেন দেবতার পাহাড় ‘নেটং’। এ পাহাড়ে আছে ঐতিহাসিক ব্রিটিশ বাংকার। দ্বিতীয় বিশ্বযুদ্ধের সময় ব্রিটিশ সেনারা এই বাংকারে বসে মিয়ানমারে অবস্থান নেওয়া জাপানি সেনাদের ওপর নজরদারি করত।
টেকনাফের মুছনী এলাকায় আছে প্রাকৃতিক গাছগাছালির নেচার পার্ক, হারি খেদা, কুদুম গুহা, চাকমাপল্লি, শতবর্ষী গর্জনের বন ইত্যাদি। এ ছাড়া সারিবদ্ধ নারকেল ও সুপারিবাগান, বৌদ্ধ বিহার-মন্দির, পানের বরজসহ অনেক কিছুই দেখতে পাবেন এখানে এলে। অপরূপ সৌন্দর্যের লীলাভূমি দেশের একমাত্র প্রবাল দ্বীপ সেন্ট মার্টিন। টেকনাফ থেকে প্রায় ৩৪ কিলোমিটার দূরে বঙ্গোপসাগরের বুকে এই দ্বীপের অবস্থান। দ্বীপের চারদিকে ছড়িয়ে–ছিটিয়ে রয়েছে প্রবাল, পাথর আর শামুক–ঝিনুক। দেখতে পাবেন সারি সারি নারকেল বাগান ও কেয়াগাছ, সমুদ্র উপকূলে মাছ শিকারে ব্যস্ত গাঙচিল। দ্বীপের সৈকতে দেখতে পাবেন কাঁকড়া ও কচ্ছপ।
সেন্ট মার্টিনে থাকার জন্য আছে শতাধিক হোটেল, মোটেল ও কটেজ। ভাড়া ৫০০ থেকে ১০ হাজার টাকা। টেকনাফ থেকে জাহাজে করেই নাফ নদী ও বঙ্গোপসাগর অতিক্রম করে সেন্ট মার্টিন যেতে হয়। আসা-যাওয়ার জাহাজ ভাড়া জনপ্রতি ৫০০ থেকে ৩ হাজার ৫০০ টাকা। চট্টগ্রাম থেকে কক্সবাজারে যাওয়ার পথে পড়ে রম্যভূমিখ্যাত রামু উপজেলা। সড়কের দুপাশে সুদৃশ্য সারি সারি রাবার বাগান। এখানে দেখতে পাবেন বৌদ্ধদের কিয়াং, রাখাইনদের মন্দির, রামকোট বনাশ্রম, তীর্থধাম, জগৎজ্যোতি শিশুসদন ও নারকেল বাগান। এখানকার পাহাড়ের চূড়ায় স্থাপন করা হয়েছে দেশের বৃহৎ ১০০ ফুট লম্বা সিংহ শয্যার গৌতমবুদ্ধ মূর্তি। সকাল থেকে সন্ধ্যা পর্যন্ত দর্শনার্থীরা এই মূর্তি দেখতে পারেন। বঙ্গোপসাগরের তীরে পাহাড় আর অরণ্যঘেরা দ্বীপ মহেশখালী। কক্সবাজার শহর থেকে এর দূরত্ব প্রায় ১৫ কিলোমিটার। যেতে হয় সমুদ্র পাড়ি দিয়ে স্পিডবোট কিংবা ট্রলারে। সময় লাগে ১৫ থেকে ৪০ মিনিট। সাগরের উপকণ্ঠে মৈনাক পাহাড়ের চূড়ায় অবস্থিত সনাতন ধর্মাবলম্বীদের আদিনাথ মন্দিরে যেতে হয় আঁকাবাঁকা সিঁড়ি দিয়ে। পাহাড়ের ওপর দাঁড়িয়ে এক নজরে পুরো মহেশখালী প্রত্যক্ষ করা যায়।
পিয়াইন নদের হাদার পার ঘাটে সারিবদ্ধ ইঞ্জিনচালিত নৌকা। সিএনজিচালিত অটোরিকশা থামতেই সেসব নৌকার কয়েকজন মাঝি আগ্রহ নিয়ে জানতে চাইলেন, ‘কোথায় যেতে চান?’ গন্তব্য বলার পর মধ্যবয়সী একজন ১ হাজার ৮০০ টাকায় রাজি হলেন। বিছনাকান্দির ডাকে সাড়া দিয়ে উঠে পড়লাম তাঁর নৌকায়। ধীরগতিতে এগিয়ে যাচ্ছে ছোট্ট নৌকাটি। নিচের জলরাশি যেন স্বচ্ছ কাচ। নদীর দুই পারে গ্রাম আর সবুজের অপরূপ দৃশ্য থেকে চোখ সরে না। মিনিট দশেক এগোনোর পর চোখে পড়ে সারি সারি পাহাড়। পাহাড়ের রং কোথাও 
সবুজ, আবার কোথাও গাঢ় নীল। সাদা মেঘ সেসব পাহাড়ের মাথা ছুঁয়ে উড়ে যাচ্ছে। এই দৃশ্যের ঘোর কাটতে না–কাটতেই চোখে পড়ে নদীর তলদেশ থেকে তীর অবধি বিস্তৃত পথের সারি। এ যেন পাথরের ভূস্বর্গ।
পানিতে মানুষের ছুটোছুটি দেখে দ্রুত নেমে পড়ি নৌকা থেকে। পা রাখামাত্রই শীতল স্পর্শে ভরে গেল মন। মাটিতে বিছানো পাথরগুলো একটু পিচ্ছিল হলেও দিব্যি হাঁটা যায়। পাথরের ওপর পা ডুবিয়ে হাঁটছেন শত শত পর্যটক। কোথাও গোড়ালিসমান পানি, কোথাও বা হাঁটু পানি। কিছু দূরে গলাসমান গভীরতাও পাওয়া গেল। সেখানে ডুব দিচ্ছেন অনেক পর্যটক। আয়নার মতো স্বচ্ছ পানিতে ডুব দিলে জলের ভেতরটাও উন্মোচিত হয়।নদীর তীরে পাহাড়ের পাদদেশে ভ্রাম্যমাণ হোটেলে রয়েছে খাবারের ব্যবস্থা। এখানে দাঁড়িয়ে খেতে খেতে দেখতে পাবেন সীমান্তের ওপারে পাহাড়ের মাঝখানে ঝুলন্ত সেতুর দৃশ্য।
পিয়াইন নদের বিছনাকান্দির এই সৌন্দর্য উপভোগ করতে হলে যেতে হবে সিলেটের সীমান্তবর্তী উপজেলা গোয়াইনঘাটের রুস্তমপুর ইউনিয়নে। চট্টগ্রাম থেকে ট্রেন বা বাসে করে যাওয়া যায় সিলেট। সিলেটের মূল শহর থেকে সিএনজিচালিত অটোরিকশা বা মাইক্রোবাসে করে যেতে হবে হাদার পার ঘাটে। এতে সময় লাগে দুই ঘণ্টা। সেখান থেকে নৌকা নিয়ে ৩০ মিনিটে চলে যাওয়া যায় বিছনাকান্দিতে। ছোটবেলায় আমার বাবা আমাকে কোনো দিন কক্সবাজার নিয়ে যাননি। কক্সবাজার বলে যে কোনো জায়গা আছে, তা–ই জেনেছি অনেক পরে। বাবা আমাদের দাদাবাড়ি নিয়ে যেতেন। লঞ্চের রেলিং ধরে আমাদের চাঁদপুরের মেঘনা নদীতে ইলিশ মাছ ধরা দেখাতেন। পাশাপাশি বয়ে চলা পদ্মার স্বচ্ছ আর মেঘনা নদীর ঘোলা জল দেখিয়ে আমাদের অবাক করে দিতেন।
আমি এখন অনেক বড় হয়েছি, কিন্তু আজও আমি লঞ্চের রেলিং ধরে নদীর দিকে তাকিয়ে থাকি। ইলিশ ধরা জেলেনৌকা খুঁজি। পদ্মা–মেঘনার দুই রঙের পানি দেখে আজও ছেলেমানুষি উত্তেজনায় ভুগি। বাবার মুখটা মনে পড়ে। আমার চোখের অবাক দৃষ্টি দেখে তাঁর খুশি হওয়া মুখটা মনে পড়ে।
আমার মেয়েটা তখন অনেক ছোট। রাতের বাসে কক্সবাজার যাচ্ছি। মেয়ে একটু পরপর জিজ্ঞেস করে, বাবা, আমরা এখন কোথায়? কুমিল্লা। কুমিল্লা কি বাংলাদেশে? হু।
আবার একটু পর, বাবা, আমরা কি এখনো বাংলাদেশে? হু। আমরা কখন কক্সবাজার দেশে যাব? সকাল হলেই চলে যাব।
বেচারি বাবার ঊরুর ওপর মাথা রেখে ঘুমিয়ে পড়ে।
সকালে চোখ খুলেই সে সাগর দেখে। চিৎকার করে বলে—বাবা দেখো, বাবা দেখো কত্তগুলো পানি। মেয়ের খুশি দেখে আমার মন ভরে যায়।
এই আনন্দ আর এই আজীবন জমিয়ে রাখা স্মৃতি পেতে বেড়ানোর কোনো বিকল্প নেই।
বেড়ানোর কথা উঠলেই প্রথম যে প্রশ্নাটা মাথায় আসে তা হলো কোথায় যাব? ইউরোপ নাকি আমেরিকা? সিঙ্গাপুর নাকি থাইল্যান্ড? নেপাল নাকি ভুটান? আমি বলি আগে নিজের দেশ ঘুরুন, তারপর নাহয় অন্য দেশে গেলেন। পরের প্রশ্ন—দেশে কি বেড়ানোর জায়গা আছে? বলি, আছে মানে? এক জীবনে ঘুরে শেষ করা যাবে না আমাদের দেশ। চলুন বাংলাদেশের দক্ষিণের শেষ ভূখণ্ড সেন্ট মার্টিন দ্বীপ দিয়ে শুরু করি।
বাংলাদেশের সর্বদক্ষিণে প্রবালদ্বীপ সেন্ট মার্টিন বা নারিকেল জিঞ্জিরা দেখতে গেলেই পথিমধ্যে পৃথিবীর দীর্ঘতম সমুদ্রসৈকত কক্সবাজার দেখা হয়ে যায়। মাইলের পর মাইল বিস্তীর্ণ বেলাভূমি সাগরের আলতো ঢেউয়ে ভিজে যায় বারবার। আপনিও পরিবারের সবাইকে নিয়ে ভিজুন এর ফেনিল জলে। তীর ধরে জিপে চড়ে বেড়িয়ে আসুন হিমছড়ি, নিরালা ইনানি, স্পিড বোটে করে বেড়িয়ে আসুন মহেশখালী দ্বীপ, নয়তো চলে যান কুতুবদিয়া। দেখে আসুন বাংলাদেশের সবচেয়ে বড় উইন্ডমিল। ঘুরে বেড়ান ঝিনুক মার্কেট, রামুর বৌদ্ধমন্দির। এ ছাড়া শহরের কেন্দ্রস্থলে বার্মিজ মার্কেট তো আছেই। বাংলাদেশের সবচেয়ে জনপ্রিয় এই সৈকত শহরে দুটো দিন কীভাবে কেটে যাবে টেরও পাবেন না। কক্সবাজারের পাট চুকিয়ে এক ভোরে বেরিয়ে পড়ুন সেন্ট মার্টিনের উদ্দেশে। তবে আপনার প্রথম গন্তব্য হবে কক্সবাজার থেকে ৮০ কিলোমিটার দূরের টেকনাফ। যেখানে অপেক্ষা করবে সাগরপাড়ি জাহাজ। সাধারণত নয়টা থেকে দশটার মধ্যে ছাড়ে। বাংলাদেশ আর মিয়ানমারের সীমানা নির্দেশকারী নাফ নদী আর বঙ্গোপসাগর পাড়ি দিয়ে জাহাজগুলো দুই আড়াই ঘণ্টায় আপনাকে নিয়ে যাবে সেন্ট মার্টিন দ্বীপে। নারকেলগাছে ছাওয়া দ্বীপটি আপনার নজর কেড়ে নেবে প্রথম দর্শনেই। দ্বীপে নেমে তৃষ্ণা জুড়ান মিষ্টি ডাবের পানিতে। তারপর বেরিয়ে পড়ুন ঠিকানার উদ্দেশে। এখানকার প্রায় বেশির ভাগ হোটেলই সাগর মুখ করে তৈরি। ফলে যেখানেই থাকুন না কেন সাগর আপনার দৃষ্টিসীমা ছেড়ে যাবে না কখনোই।
রাতের আঁধারে মুখোমুখি হোন সাগরের। দেখুন ঢেউগুলো কেমন ফসফরাস জ্বালিয়ে ভেঙে পড়ে তীরে। রাতের আকাশকে আবিষ্কার করুন নতুন করে। এখানে মাছের বাজারটা বসে জেটির ধারে সকাল সকাল। চাইলে নিজেরাই বাজার করুন পছন্দমতো। যদি এক–দেড় কিলোগ্রামের লবস্টার পান তবে তো কথাই নেই। দ্বীপটাকে নিজের মতো করে দেখতে হাঁটাপথে ছেঁড়াদ্বীপ যাওয়ার বিকল্প নেই। এক পার ধরে গিয়ে অন্য পার হয়ে ফিরে আসতে সময় লাগবে চার-পাঁচ ঘণ্টা। তবে ইঞ্জিনচালিত নৌকা নিয়ে গেলে সে ভিন্ন হিসাব।
চলুন এবার বান্দরবান ঘুরে আসি। চট্টগ্রাম থেকে ৯২ কিলোমিটার দূরে একটি আকর্ষণীয় গন্তব্য বান্দরবান। এখানে রাঙামাটির কাপ্তাই হ্রদ নিই। আছে স্বচ্ছ টলটলে জলের সাঙ্গু নদী, আছে বগা লেক, রুমা বাজার, চিম্বুক পাহাড় আর নয়নাভিরাম নীলগিরি পাহাড়। আছে নীলাচল পাহাড়, আছে স্বর্ণমন্দির আর আছে স্থানীয় আদিবাসীদের আতিথেয়তা। যদি অ্যাডভেঞ্জার পছন্দ করেন, তবে দেখে আসুন ঋজুক ঝরনা, রেমাক্রি হয়ে চলে যান নাফাখুম জলপ্রপাত দেখতে।
রাঙামাটি নামটার মধ্যেই একটা অন্য রকমের জাদু আছে। আর সেই জাদুর টানে প্রতিবছর হাজারো পর্যটক ভিড় করে সেখানে। ঘন সবুজ পাহাড়ি বনাঞ্চল, নয়নাভিরাম কাপ্তাই হ্রদের সঙ্গে আদিবাসী জনগোষ্ঠীর সংস্কৃতি ও তাদের জীবনধারা রাঙামাটিকে দিয়েছে ভিন্ন মাত্রা। রাঙামাটি ভ্রমণে ঘুরে দেখতে পারেন আদিবাসী জাদুঘর, কাপ্তাই হ্রদের ওপর ঝুলন্ত সেতু, রাজবন বিহার বৌদ্ধমন্দির। নৌকা নিয়ে ঘুরে বেড়ান কাপ্তাই হ্রদে। দেখে নিন চাকমা রাজার বাড়ি, শুভলং ঝরনা। তবে হ্রদের মাঝে দ্বীপের ওপর পেডা টিং টিং নামের বেস্তোরাঁয় এক বেলা খেতে ভুলবেন না। কাপ্তাই লেকের টাটকা মাছের স্বাদ মনে থাকবে কত দিন।
পার্বত্য তিন জেলার দুটোই আপনি ঘুর ফেললেন, তখন রইল বাকি খাগড়াছড়ি। এ শহরটা শুধু হেঁটে ঘুরে বেড়াতেও ভালো আগে। যদি কিছুক্ষণের জন্য গুহাবাসী হতে মন চায় তবে চলে যান আলুটিলা গুহায়। আপনার এক হাতে থাকবে মশাল আর আরেক হাতে সন্তানের হাত। অন্ধকারের গা–ছমছমে পরিবেশে আপনার সন্তান শক্ত করে ধরে থাকবে আপনার হাত। ভাবা যায়? এ ছাড়া রয়েছে বৌদ্ধবিহার আর ঝরনা। তবে হালের সবচেয়ে জনপ্রিয় হলো এর সাজেক ভ্যালি। এক রাত থাকতেই হবে এখানে। থাকার জন্য সেনাবাহিনীর বিসোর্ট ছাড়াও স্থানীয় বাসিন্দাদের ঘরবাড়ি তো রয়েছেই।
এবার দলবেঁধে যাওয়া যাক সুন্দরবন। ঢাকা থেকে চলে যান খুলনা বা মংলা। পথে দেখে নিতে পারেন বাগেরহাটের খান জাহান আলীর মাজার আর এর বিশাল দিঘি। দেখে নিন ষাটগুম্বুজ মসজিদ। গোপালগঞ্জের টুঙ্গিপাড়ায় দেখে নিতে পারেন বঙ্গবন্ধু শেখ মুজিবুর রহমানের সমাধি আর এর সংলগ্ন জাদুঘর। শান্ত–সুন্দর এর পরিবেশ আপনার ভালো লাগবে। বাংলাদেশের একমাত্র ম্যানগ্রোভ বন। চমৎকার জীববৈচিত্র্যে ভরপুর এই বনের ঘন সবুজ বনাঞ্চলের ছায়ায় ঘুরে বেড়ায় বাঙালির অহংকার রয়েল বেঙ্গল টাইগারসহ আরও অনেক প্রাণী। ভোরের প্রথম আলোয় নৌকায় চড়ে ঘুরে বেড়ান সরু খালের জলে, উপভোগ করুন ঘুমভাঙা জঙ্গলটাকে। সারাটা দিন কাটিয়ে দিন লঞ্চে করে নদী বেড়িয়ে, জেলেপল্লিতে ঘুরেফিরে। রাতে নাহয় নৌকা নিয়ে আরেকবার বেরিয়ে পড়লেন সরু খালে অ্যাডভেঞ্জারের সন্ধানে। বিস্তীর্ণ সাগরসৈকতে হৈ-হুল্লোড় করে সমুদ্রস্নানটাই বা বাদ যাবে কেন?
চলে যেতে পারেন সিলেটের দিকে। পুরো সিলেট বিভাগে রয়েছে অসংখ্য বেড়ানোর স্থান। তবে চা–বাগানের রাজ্য শ্রীমঙ্গলের জুড়ি নেই। বিস্তীর্ণ চা–বাগানের গাঢ় সবুজ প্রকৃতি মন কেড়ে নেবে মুহূর্তেই। শ্রীমঙ্গলে দেখতে পারেন লাউয়াছড়া অভয়ারণ্য। আবার শীতের পাখি দেখতে যাওয়া যায় বাইক্কার বিল। অ্যাডভেঞ্চারপ্রিয় হলে দেখে আসুন হামহাম ঝরনা।
সিলেট শহরটাকে কেন্দ্র করে দেখে নিতে পারেন বিছানাকান্দি, জাফলং বা রাতারগুল সোয়াম্প ফরেস্ট। বিছানাকান্দির অগভীর শীতল জল যেমন গা জুড়িয়ে দেবে, অন্য দিকে রাতারগুলোর পানির ওপরে জেগে থাকা বন দেখে শিহরিত হবেন। এর বাইরে মাধবকুণ্ড জলপ্রপাত তো সেই ছোটবেলার পাঠ্যপুস্তক থেকেই আমাদের মনে গেঁথে আছে। উফ, শুধু এই কয়েকটা জায়গার কথা লিখতেই বরাদ্দকৃত স্পেস শেষ হয়ে গেল। এখনো তো নিঝুম দ্বীপ, কুয়াকাটা, উত্তরবঙ্গসহ বাকি বাংলাদেশের কথা তো বলাই হলো না। সে নাহয় অন্য দিন বলা যাবে। শুধু এটুকুই বলব, চলুন বেরিয়ে পড়ি। নিজের সন্তানকে নিজের দেশ দেখাই। নিজের দেশের মানুষ দেখাই। দেশকে ভালোবাসতে শেখাই, দেশের মানুষকে ভালোবাসতে শেখাই।
আসুন, সুখস্মৃতি সংগ্রহ করি। বাসে যেতে যেতে চমকে উঠে বসি হঠাৎ। ওই যে দূরে পথের ধারে সাঁই সাঁই ঘুরছে দানবীয় সব পাখা। ওগুলো কী? গরমের দিনে এমন একটা ফ্যান হলে তো আমাদের দিব্যি চলে যায়।কিন্তু ফ্যান আবার বিলের মাঝে কেন? সংবিৎ ফিরে পেয়ে বুঝি, পাখা নয়। ওগুলো আসলে বাতাস কল। মানে কিনা উইন্ডমিল! বেলজিয়াম পার হয়ে কোন ফাঁকে চিত্রশিল্পী ভিনসেন্ট ভ্যান গঘ আর ফুটবলার রুড গুলিত, রবিন ফন পার্সি, আরিয়েন রোবেনদের দেশে পৌঁছে গেছি বুঝতেই পারিনি। রাস্তার দুপাশে হলদে সবুজ মাঠ দেখে ভালো লাগছিল। আরও ভালো লাগল যখন চালক বলল আমস্টারডাম পৌঁছাতে ২০ মিনিট বেশি সময় লাগবে। শহরে ঢোকার পথে প্রচণ্ড জ্যাম। জ্যাম ঠেলে ধীরে এগোচ্ছে বাস।তাতে সুবিধেই হলো বরং। সবকিছু চমৎকার দেখে দেখে যাওয়া যাচ্ছে।
বাস থেকে নেমে সিধে সেন্ট্রাল স্টেশন। আমস্টারডমের প্রাণকেন্দ্র। সাতটা মতো বাজে সন্ধ্যা। সূর্য তখনো দিব্যি ঝলমল করছে আকাশে।
স্টেশনে নেমে হোটেলে যাওয়ার ট্রাম নম্বর খুঁজতে খুঁজতে ফুটপাতে উঠেছি। এর মধ্যে হুশ হুশ। সাঁই সাঁই। আচমকা সাইকেল মিছিল। বাউন্ডুলে কিশোর থেকে আনমনা তরুণী। ফুর্তিবাজ কালো যুবক থেকে গোমড়ামুখো শ্বেতাঙ্গ দাদু। কে নেই সেই সাইকেল আরোহীদের দলে। ট্রাম, গাড়ি সবকিছু এই শহরে লাইন মেনে চলে। কিন্তু দ্বিচক্রযানের দৌরাত্ম্য ফুটপাতেও। আর আছে নৌযান।
আমস্টেল নদীর বাঁধ থেকে উৎপত্তি প্রায় সাড়ে সাতশ বছরের পুরোনো এই শহরের আরেক নাম নাকি উত্তরের ভেনিস। ছোট–বড় খাল ঘিরে রেখেছে এই শহরকে। সেই খালে ঘুরছে রাশি রাশি নৌযান। পরদিন ২৯ মে সকাল সকাল চেপে বসি সে রকম একটা পর্যটক নৌকায়। আবহাওয়া চমৎকার। ঝলমলে রোদ উঠেছে। তার মাঝ দিয়ে পর্যটক নৌকা পানি কেটে এগোচ্ছে। শুরু হয়েছে ধারাবর্ণনা। নানা দেশের পর্যটকেরা ব্যস্ত হয়ে পড়েছেন ছবি তোলায়। নৌকা একটা ঘাটে গিয়ে থামে। একেকটা ঘাট মানে আমস্টারডামের একেকটা দর্শনীয় স্থান।হীরে তৈরির কারখানা, ভ্যান গঘ জাদুঘর, আনা ফ্রাঙ্ক হাউস, কী নেই সেখানে। যেখানে খুশি নেমে যান। যতক্ষণ খুশি ঘুরে দেখুন। ভালো না লাগলে আবার ফিরতি নৌকায় উঠুন। কিচ্ছুটি বারণ নেই। ১৭ ইউরোতে সারা দিনের একটা টিকিট কাটলেই হলো।জাদুঘরের সামনে গিয়ে চোখে পড়ল বিশাল লাইন। ডায়েরি লেখক সেই জার্মান কিশোরী সারা বিশ্বের মানুষের হৃদয়জুড়ে আছেন এখনো।আনা ফ্রাঙ্ক হাউসের বাইরে অপেক্ষমাণ মানুষের দীর্ঘ সারি আর স্মারকের দোকানে ভিড়ই তার প্রমাণ। জাদুঘরে যাঁদের আগ্রহ কম তাঁরা ঘুরে আসতে পারেন ফুলের বাজারে। আমস্টারডামের টিউলিপ ফুলের সুখ্যাতি দুনিয়াজোড়া। শিল্প–সাহিত্যের দেশ হিসেবে প্যারিস বিশ্বসেরা হতে পারে। কিন্তু শুধু ইংরেজি জানা লোকের জন্য ফরাসি দেশ সব সময়ই এক ধাঁধার নাম। কারণ ওখানে ফরাসি না জানলে স্রেফ অচল হয়ে পড়বেন আপনি। আমস্টারডামে সেই সমস্যা নেই। ইংরেজি আর ডাচ ভাষা দুটোই চলে সমান। অল্প সময়ের দেখায় মনে হয়েছে বাইরের দেখায় খানিক রাগি দেখালেও ওলন্দাজরা মানুষ ভালো। অন্তত আমার ক্ষুদ্র অভিজ্ঞতায়। যখনই কোনো পথের হদিস জানতে চেয়েছি সাগ্রহে পথ দেখিয়েছেন সবাই। আর যাঁরা হদিস জানেন না তাঁরাও চট করে গুগল ম্যাপ দেখে বাতলে দিয়েছেন পথ।
ইউরোপের শহর হিসেবে প্যারিস কিংবা রোমের মতো হয়তো সুখ্যাতি পায়নি হল্যান্ডের রাজধানী আমস্টারডাম। কিন্তু তিন দিনের দেখায় মনে হয়েছে ঐতিহ্যে বা বৈচিত্র্যে এই শহর প্যারিস বা রোমের চেয়ে কম যায় না। পশ্চিমা ভ্রমণপিয়াসীদের কাছে হয়তো আর সবকিছুকে ডিঙিয়ে আমস্টটারডামের ‘নাইট লাইফ’ প্রধান হয়ে উঠবে। কিন্তু বহু ভ্রমণপিয়াসীর কাছে আমস্টারডম প্রিয় গন্তব্য আনা ফ্রাঙ্ক আর ভ্যান গঘের কারণেও। আর যাঁরা সাইকেল বা নৌকাভ্রমণ ভালোবাসেন তাঁদের জন্য তো এই শহর স্বর্গ। আমস্টারডামে যদি কেউ যেতে চান তবে এটাই সবচেয়ে ভালো সময়। কারণ ওখানে এখন দারুণ ফুরফুরে দিন। ইউরোপীয়রা যাকে বলে ‘সামার’।
আমস্টারডাম বেড়ানোর বিভিন্ন প্যাকেজ ট্যুর রয়েছে। চলতি জুন মাসে কাতার এয়ারওয়েজ ৯০ হাজার ৭৮৫ টাকায় (ইকোনমি ক্লাস) এবং দুই লাখ চার হাজার ৭৭৯ টাকায় (বিজনেস ক্লাস) বিশেষ সুবিধা দিচ্ছে।প্রকৃতির রহস্যে ঘেরা জায়গাগুলো একের পর এক আবিষ্কার হচ্ছে। কোনো এক খেয়ালি পাহাড় পরম যত্নে যে ঝরনাটাকে আগলে রেখেছিল দিনের পর দিন, সেই ঝরনাতেই হয়তো মাঝরাতে জ্বলে উঠছে ক্যামেরার ফ্ল্যাশ, যে ঝিরিপথের পানিতে সকাল থেকে সন্ধ্যা পর্যন্ত শুধু নাম না জানা পাহাড়ি খেলুড়ে মাছের দাপট ছিল, সেখানেই এখন ভরদুপুরে খালি পায়ের খেয়ালি তরুণেরা পরম কিছু পাওয়ার আনন্দিত চিৎকার নিয়ে দৌড়ে বেড়ায়। যেখানে কেবল জ্যোৎস্না ও জোনাকির গল্প ছিল সেখানে হয়তো তাঁবু টানিয়ে কোনো শহুরে নাগরিক মাথায় হেডটর্চ জ্বালিয়ে পড়ছে রোমাঞ্চকর এক গল্পের বই।
ফেসবুক আর ফটোগ্রাফির কল্যাণে সেই গল্পগুলো ছড়িয়ে পড়ছে আরও অনেক ভ্রমণপিপাসু চোখের সামনে। ফলাফল: তৈরি হচ্ছে নতুন পরিকল্পনা, নতুন দল—ঘোরাঘুরির দল, নিজের দেশকে খুব কাছ থেকে একবার দেখার, ছোঁয়ার, গল্প বানানোর দল। মেঘের ভেতরে হাঁটার স্বপ্ন দিয়ে এই দলগুলো ছুটে যাচ্ছে অজানা–অচেনা পাহাড়ে, জংলি লতায় ছেপে দিচ্ছে শহুরে শক্ত জুতোর আলপনা। তাদের অবাক চোখে তুলে আনা সেই ছবি দেখে আরেকজন যাচ্ছে মেঘের দেশের মাটির পথে, তাকে দেখে আরও দশজন। এভাবেই দিন দিন আমাদের দেশে পর্যটকদের সংখ্যা বেড়ে যাচ্ছে। যাদের মধ্যে অনেকেই হয়তো জানি কীভাবে পরিবেশকে রক্ষা করতে হয়, আর যারা জানি না তারাই পরিবেশের জন্য সৃষ্টি করছি নিত্যনতুন হুমকির।আমরা সব সময়ই বলি পরিবেশ–বান্ধব বা ইকো ফ্রেন্ডলি টুরের কথা, অর্থাৎ যে জায়গায়ই ঘুরতে যাব না কেন সেখানকার পরিবেশের যেন কোনো ক্ষতি না হয় সেটা দেখা। ভ্রমণের সময় ছোট ছোট কিছু বিষয়ের দিকে খেয়াল রাখলে বেঁচে যেতে পারে অনেক প্রিয় প্রকৃতিটা। এই প্রকৃতির কোনো ক্ষতি যারা করে না তাদের বলা হয় ‘ইকোফ্রেন্ড’। ইকোফ্রেন্ডলি টুরিজম নিয়ে কথা বলতে গিয়ে ফেসবুক গ্রুপ ‘লিভিং উইথ ফরেস্ট’–এর অ্যাডমিন এবং ‘বাংলাদেশ টুরিজম’–এর প্রতিষ্ঠাতা অপু বলেন, একটা ব্যাকপ্যাক নিয়ে পাহাড়–জঙ্গলে বেরিয়ে পড়া মানেই ইকোটুরিজম নয়। বুনো পরিবেশ বা প্রকৃতির কাছাকাছি কোথাও বেড়াতে গেলে সে জায়গার অধিবাসী ও তাদের সংস্কৃতি, বুনো পশু-পাখিদের জীবনযাপন এবং সেখানকার পরিবেশ সম্পর্কে সম্যক ধারণা রাখতে হবে। সেখানকার প্রকৃতি ও পরিবেশের ক্ষতি হয় এমন কিছু যথা যত্রতত্র আবর্জনা ফেলা, চিৎকার–চেঁচামেচি, বুনো প্রাণীদের উত্ত্যক্ত করার মতো কাজ থেকে নিজেকে বিরত রাখা উচিত। সেখানে বসবাসরত জনগোষ্ঠী এবং তাদের সংস্কৃতির প্রতি শ্রদ্ধা ও ভ্রাতৃত্ববোধ প্রদর্শনের অপর নামই ইকোটুরিজম।
তিনি আরও বলেন, প্রাচীনকাল থেকেই ঘোরাঘুরি, অজানাকে জানার আকর্ষণ, প্রকৃতির কাছাকাছি নিজেকে মেলে ধরার অভ্যাস মানুষের স্বভাবজাত। তাই ঘোরাঘুরি বন্ধ করার মতো কোনো উপায় নিতান্তই অসম্ভব। আর তাই এই সুন্দর নীল গ্রহটার পরিবেশ ও প্রকৃতিকে বাঁচিয়ে রাখার জন্য ইকোটুরিজমের বিকল্প কিছুই হতে পারে না।
ভ্রমণকারীদের দিকনির্দেশক ওয়েবসাইট ‘বাংলাট্রেক’–এর মডারেটর এবং ফেসবুক গ্রুপ ‘ট্র্যাভেলারস অব বাংলাদেশ’–এর প্রশাসকদের (অ্যাডমিন) একজন সালেহীন আরশাদী। তিনি বলেন, ‘প্রকৃতি হলো দেখার জিনিস, সঙ্গে করে নিয়ে আসার জিনিস না বা ভেঙেচুরে গুঁড়িয়ে দেওয়ার জিনিস না। আমরা অত্যন্ত ভাগ্যবান যে অনেকগুলো প্রাকৃতিক সম্পদ পেয়েছি, এদের খুব কাছ থেকে দেখার সুযোগ পেয়েছি। এদের ভবিষ্যৎ প্রজন্মের জন্য রক্ষা করার দায়িত্ব আমাদেরই।’
কাজেই এই প্রাকৃতিক পরিবেশকে বাঁচাতে আমাদের এখনই সচেতন হতে হবে, সব অজ্ঞানতা দূর করে সবাইকে নিয়ে এই সমস্যার সমাধান করতে হবে। বেড়ানোর সময় কী কী করতে হবে আর কী কী করতে হবে না সেগুলো নিজেরা জেনে অন্যদেরও জানাতে হবে। সবার জানার সুবিধার্থে সেগুলোর কিছু উল্লেখ করলাম:
 অন্যদের পরিকল্পনা জেনে ঘুরতে বের হব। যদি দেখি অন্যরাও একই দিকে যাচ্ছে তাহলে আমাদের জায়গাটা একটু পরিবর্তন করে নেব, এতে করে একটি নির্দিষ্ট জায়গায় বেশি মানুষ হবে না, মানুষ যত কম হবে আবর্জনার চাপও তত কম হবে।
 দল যতটুকু পারব ছোট রাখব, এতে করে সবার প্রতিই লক্ষ রাখা যায়। দলের সদস্য বাড়লে মতের অমিলের কারণে ঝামেলাও বেড়ে যায়। চারজনের দল হচ্ছে আদর্শ দল।
 বনের ভেতরে বা গহিন পাহাড়ে বার-বি-কিউ/ক্যাম্প ফায়ার না করাই ভালো। যদি করতেই হয় তাহলে নিশ্চিত হয়ে নেব যে পশু-পাখিদের যেন কোনো সমস্যা না হয়। গাছের ডাল ভেঙে ক্যাম্পফায়ার করা তখনই যুক্তিসংগত যখন ঠান্ডায় আপনি মৃত্যুর সম্মুখীন হবেন।
 বাড়তি খাবার এবং সকল প্রকার পচনশীল আবর্জনা যেখানে–সেখানে না ফেলে একটি নির্দিষ্ট স্থানে গর্ত করে পুঁতে ফেলব, যাতে করে বাইরে দুর্গন্ধ না ছড়ায়।
 অপচনশীল সব আবর্জনা যেমন বিস্কুটের প্যাকেট, নুডুলসের প্যাকেট, ব্যাটারি, পানির বোতল কোনো কিছুই ফেলে আসা যাবে না, সবকিছু সঙ্গে করে নিয়ে আসতে হবে। এ ক্ষেত্রে একটাই নীতি হওয়া উচিত, তুমি সঙ্গে করে যা যা নিয়ে যাবে সবগুলো ফেরত নিয়ে আসবে।
 প্রকৃতির ডাকে সাড়া দেওয়ার সময়েও সবাইকে সচেতন হতে হবে, মলমূত্র ত্যাগ করতে হবে পানির প্রবাহ আছে এমন স্থান থেকে দূরে, যাতে করে অন্যের জন্য পানিবাহিত রোগ না ছড়ায়। টয়লেট টিস্যুও এদিক–সেদিক না ফেলে মাটিতে পুঁতে ফেলতে হবে। গাছের গায়ে খোদাই করে নাম লিখব না এবং রাতে কোথাও ক্যাম্প করে থাকলে পশুপাখির যেন কোনো অসুবিধা না হয় এমনভাবে কম শব্দ করে কথা বলব।
একটা কথা মনে রাখবেন, আমি দেখে ফেলেছি বলেই যে আর কারও দেখার দরকার নেই, এই মনোভাব থেকে আমাদের বের হয়ে আসতে হবে। আমার সন্তান, আপনার সন্তান আরও ২০–৩০ বছর পর যখন একই জায়গাতে গিয়ে দাঁড়াবে তখন যেন আমার–আপনার মতোই মুগ্ধ দৃষ্টি নিয়ে পাশের বন্ধুটিকে বলতে পারে ‘দেখ দেখ, আমাদের বাংলাদেশটা কী সুন্দর’ বেড়াতে যাবেন? ব্যাগট্যাগ নিয়েছেন তো? ঢাউস বাক্সপেটরা সঙ্গে থাকলে বেড়ানোর মজাটাই কমে যাবে। বেড়ানোর সময় কাজে লাগে এবং সহজে বহন করা যায়, এমন দরকারি জিনিসপত্রের খোঁজ থাকছে এখানে।আজ থেকে শুরু হচ্ছে নবম এশিয়ান আন্তর্জাতিক বাণিজ্য ও পর্যটন মেলা ২০১৫। কুড়িলে বসুন্ধরা ইন্টারন্যাশনাল কনভেনশন সিটির নবরাত্রি হলে এ মেলা চলবে ১৪ জুন পর্যন্ত। মেলার আয়োজক কনফারেন্স এক্সিবিশন ম্যানেজমেন্ট সার্ভিসেস (সেমস) গ্লোবালের দেশীয় সহযোগী সেমস বাংলাদেশ। মেলায় থাকছে লোকজ উৎসব।
মোট দেশজ উৎপাদন বা জিডিপি প্রবৃদ্ধির হারে এশিয়া পৃথিবীর সবচেয়ে বর্ধিষ্ণু অঞ্চল। অন্য দিক থেকে দেখলে পৃথিবীর মোট জনসংখ্যার ৬০ শতাংশের বাস এখানে। স্বাভাবিকভাবেই নিত্যপ্রয়োজনীয় ভোগ্যপণ্য এবং পর্যটনসেবার অনেক বড় বাজারে পরিণত হয়েছে এশিয়া। মেলায় এই অঞ্চলের বিভিন্ন দেশের পণ্য ও সেবা সরবরাহকারীর সঙ্গে ব্যবসায়িক ক্রেতা এবং ভোক্তাদের মধ্যে যোগসূত্র ঘটাবে বলে মনে করেন আয়োজকেরা।
এবারের মেলায় ১০টি দেশ থেকে শতাধিক প্রতিষ্ঠান পণ্য ও সেবা দেখাবে। বিশেষ করে ইলেকট্রনিকস, তথ্যপ্রযুক্তি ও টেলিযোগাযোগ, স্বাস্থ্যসেবা, প্রসাধন, ফ্যাশন অনুষঙ্গ, খাদ্যদ্রব্য, কারু ও হস্তশিল্প, গৃহসামগ্রী ইত্যাদি পণ্য মেলায় গুরুত্ব পাবে। ভারত ও পাকিস্তানি পণ্যসামগ্রীর আলাদা প্যাভিলিয়ন থাকছে। এ ছাড়া রোজা ও ঈদ সামনে রেখে বিশেষ আয়োজন আছে বলেও জানা যায়। সেমস বাংলাদেশের মহাব্যবস্থাপক (প্রশাসন) লুৎফর রহমান জানালেন, বাংলাদেশের গ্রামীণ ঐতিহ্য ফুটিয়ে তুলতে প্রথমবারের মতো লোকজ উৎসবের আয়োজন করা হয়েছে। পুতুল নাচ, বায়োস্কোপ, ঐতিহ্যবাহী পোশাক ও খাবার এবং আদিবাসী জীবনধারার বিভিন্ন উপকরণ ফুটে উঠবে লোকজ উৎসবে।
মেলার সম্প্রচার অংশীদার ইনডিপেনডেন্ট টেলিভিশন। প্রতিদিন সকাল সাড়ে ১০টা থেকে রাত নয়টা পর্যন্ত উন্মুক্ত থাকবে এই আয়োজন। মেলায় প্রবেশমূল্য ৩০ টাকা। শেষ দিন রাতে র্যাফল ড্রর আয়োজন থাকবে।ঘোরাঘুরি যাঁদের নেশা, তাঁদের কথায় প্রায়ই একটা দীর্ঘশ্বাস খুঁজে পাওয়া যায়। কক্সবাজার, বান্দরবান, জাফলং, সুন্দরবনের মতো জায়গাগুলোতে পা রেখেই অনেকে বলেন, ‘নাহ, আগের মতো আর নেই।’ যোগাযোগব্যবস্থার উন্নতি হচ্ছে, দুর্গম এলাকাতেও আধুনিক হোটেল–মোটেলে হচ্ছে; থাকার সুব্যবস্থা। সবকিছু ‘আগের মতো’ যে থাকবে না, সেটাই স্বাভাবিক। কিন্তু কতটুকু বদলাবে? পর্যটনকেন্দ্রগুলো ঠিক কতখানি বদলে গেলে প্রকৃতি–পরিবেশ–স্থানীয় সংস্কৃতি বাধাগ্রস্ত হবে না? দেশি–বিদেশি পর্যটকেরা কি এ নিয়ে ভাবেন? স্থানীয় লোকজনই বা নিজেদের সংস্কৃতি টিকিয়ে রাখতে কতটা সচেষ্ট? সারা বিশ্বে এসব ভাবনা পরিচিত ‘সাসটেইনেবল টুরিজম’ নামে।
সহজ করে বললে, পর্যটনের ক্ষেত্রে সুদূরপ্রসারী পরিকল্পনা নিয়ে ভবিষ্যতেও একে টিকিয়ে রাখাই হলো ‘সাসটেইনেবল টুরিজম’।পরিবেশ রক্ষায় বিভিন্ন সভা–সেমিনার হচ্ছে, সেই সুবাদে ‘ইকো টুরিজম’ ব্যাপারটা মোটামুটি প্রচলিত। কিন্তু পর্যটনকেন্দ্রগুলোর সৌন্দর্য বা ‘অকৃত্রিমতা’ সামনের দিনগুলোতেও অটুট রাখার কথা অনেকেই ভাবেন না। বাংলাদেশ পর্যটন বোর্ডের প্রধান নির্বাহী আখতারুজ জামান খান মনে করেন, দেরি হয়ে যাওয়ার আগেই পর্যটক ও স্থানীয় লোকজনের এ ব্যাপারে সচেতন হওয়া উচিত।
‘আমাদের দেশের অধিকাংশ মানুষ দ্রুত টাকা উপার্জনের কথা ভাবে। সুন্দর পরিবেশকে পুঁজি করে ব্যবসা করতে গিয়ে প্রকৃতির ক্ষতি হয়ে যাচ্ছে কি না, সেটা অনেকের মাথায় থাকে না। বাংলাদেশের মতো ঘনবসতিপূর্ণ এলাকায় পর্যটনকেন্দ্রগুলোর সৌন্দর্য অক্ষুণ্ন রাখাটা খুব কঠিন।’ বলছিলেন তিনি। পর্যটনের সঙ্গে পর্যটনকেন্দ্রের আশপাশের স্থানীয় লোকজনের জীবনযাত্রাও একটা বিরাট ভূমিকা রাখে, সে কথাও বললেন তিনি।
মারমেইড ইকো রিসোর্টের ব্যবস্থাপনা পরিচালক আনিসুল হক চৌধুরী সোহাগ জানালেন, এ ব্যাপারগুলো তাঁদের কাছে সব সময় প্রাধান্য পায়। বলেন, ‘নারকেলবাগানের ভেতর আমাদের রিসোর্ট। কিন্তু আমরা খেয়াল রেখেছি, ঘরগুলোর উচ্চতা যেন নারকেলগাছের চেয়ে বেশি হয়ে না যায়। নারকেলবাগান বাগানের মতোই থাকবে। আমাদের কর্মীদের মধ্যে শতকরা ৭০ থেকে ৮০ জন স্থানীয়। যেসব লোক এই এলাকায় একসময় বনের গাছ কেটে উপার্জন করত, আমরা তাদের বাবুর্চি বা পরিচ্ছন্নতাকর্মী হিসেবে নিয়োগ দিয়েছি। ফলে তাদের জীবনযাত্রার মান বেড়েছে, আবার পরিবেশও ক্ষতিগ্রস্ত হচ্ছে না।’ পর্যটনকেন্দ্রের উন্নয়নের সঙ্গে স্থানীয় লোকের সম্পৃক্ততাও যে জরুরি, সেটা বোঝাতে গিয়ে সোহাগ উদাহরণ দিলেন, ‘এখানকার জেলেদের কাছ থেকেই আমরা তাজা মাছ কিনে আনছি। আশপাশের দশ কিলোমিটারের মধ্যে যাদের সবজির বাগান আছে, তারা আমাদের টাটকা সবজি সরবরাহ করছে।’ এর গুরুত্ব নিয়ে কথা বলছিলেন আখতারুজ জামান খানও। বলছিলেন, ‘পর্যটকেরা যেন স্থানীয় লোকদের “অপছন্দ বা হুমকির কারণ” হয়ে না যায়।’পর্যটনকেন্দ্রগুলোর নীরব ক্ষতিগুলো হয়তো আমাদের চোখে পড়ছে না। কিন্তু ভবিষ্যতের জন্য ক্ষতিকর, এমন কিছু যেন আমরা না করি। এই বিষয়টা খুবই গুরুত্বপূর্ণ মনে করছেন গাইড টুরস লিমিটেডের প্রতিষ্ঠাতা হাসান মনসুর। তিনি বলেন, ‘সুন্দরবনের কটকা বা কচিখালির মতো সংবেদনশীল জায়গাগুলোতে যদি বড় বড় লঞ্চ নিয়ে ২০০ থেকে ৪০০ পর্যটক নিয়মিত যায়, একসময় বাধ্য হয়েই হয়তো সেখানকার জীবজন্তুরা ধীরে ধীরে দূরে সরে যেতে শুরু করবে। ফলে একসময় পর্যটকের সংখ্যাও কমে যাবে। কক্সবাজার, শ্রীমঙ্গল, কুয়াকাটার মতো জায়গাগুলোতে যেমন আবর্জনা একটা বড় হুমকি। পর্যটকেরা যদি এসব স্থান থেকে মুখ ফিরিয়ে নেয়, সেটা আমাদের জন্য অনেক বড় ক্ষতির কারণ হবে।’ এসব ভাবনা মাথায় রেখে বেড়ানোর ক্ষেত্রে পর্যটকদের একটা ছোট্ট পরামর্শ দিলেন তিনি, ‘ফেলে আসব পায়ের ছাপ, আর নিয়ে আসব স্মৃতি।’ পরিবেশের স্বাভাবিক সৌন্দর্যকে বাধাগ্রস্ত না করলে তবেই তো পর্যটনশিল্পে সাফল্য আসবে। ইটপাথরের এই নগরে প্রকৃতিজুড়ে সেভাবে হয়তো দেখা মেলে না বসন্তের রঙিন হাওয়ার। তবে বাসন্তী রঙা বসনে নগরবাসী ঠিকই বরণ করে রঙিন বসন্তকে। বসন্ত আর ভালোবাসা তো এখন মিলেমিশে গেছে। পয়লা ফাল্গুনের পরদিনই ভালোবাসা দিবস। তাই পোশাক–সাজে ফাগুন আর ভালোবাসার রঙের ছোঁয়া পাওয়া যায় একই সঙ্গে। 
একটা সময় বসন্তের প্রথম দিনে মেয়েদের পরনেই শুধু দেখা যেত হলুদ বা বাসন্তী পোশাক। তাঁত বা টাঙ্গাইল শাড়ি পরার চলই ছিল বেশি। বৈচিত্র্যের জন্য বাসন্তী শাড়িতে দেখা যায় উজ্জ্বল সব রঙের ব্যবহারও। এদিকে আবার কয়েক বছর ধরে তো শুধু মেয়েরাই নয়, ছেলেদের জন্যও মিলছে বসন্ত আর ভালোবাসার দিনের বিশেষ পোশাক।রঙের ফ্যাশন ডিজাইনার বিপ্লব সাহা জানালেন, মেয়েদের পোশাক থেকে যেকোনো একটা থিম যেমন রং, মোটিফ নিয়ে ছেলেদের পোশাকে নকশা করে থাকেন তাঁরা। এ ক্ষেত্রে সাধারণত ছেলেদের পাঞ্জাবি বা শার্টে সাদা, লাল বা একই কাপড়ে বিভিন্ন রঙের প্রাধান্য চোখে পড়ে।
‘মেয়েদের শাড়িজুড়ে একটা সময় ব্লকপ্রিন্টের কাজ প্রাধান্য পেত। এরপর আসে বাটিক বা স্ক্রিন প্রিন্টের চল। এসবের পাশাপাশি এবার সিল্ক বা মসলিন শাড়িতেও থাকবে বসন্তের ছোঁয়া।’ বললেন বিপ্লব সাহা।
বসন্ত ও ভালোবাসা দিবস হাত ধরাধরি করে আসার কারণে শাড়িতে থাকবে তাই উৎসবের আমেজ। যেমন একরঙা হলুদ শাড়ির পাড় জুড়ে বসিয়ে নেওয়া যেতে পারে গোলাপি, গাঢ় নীল আর জরির পাড়। আঁচলজুড়ে থাকতে পারে কলকার নকশায় এমব্রয়ডারির কাজ। জমিনটা একরকম আবার আঁচলটা অন্যরকম, এমন শাড়িও দেখা যাবে এবারের বসন্তে। এ ধরনের শাড়িতে হ্যান্ড পেইন্ট মানিয়ে যায় বেশ। 
বেইলি রোডের শাড়ির দোকানগুলো ঘুরে চোখে পড়ল হলুদ, সবুজ আর লাল রঙের লুঙ্গি চেকের শাড়িগুলো বেশ চলছে এবার। তরুণীরা একটু উজ্জ্বল রঙের শাড়ি পছন্দ করছেন বলেও জানালেন বিক্রেতারা। শাড়িজুড়ে এই যে রঙের বৈচিত্র্য, তার মধ্যে যেন বসন্তের আবেদনটা কোনোভাবেই না হারিয়ে যায়—শাড়ি কেনার সময় এটি মাথায় রাখার পরামর্শ দিলেন টাঙ্গাইল শাড়ি কুটিরের স্বত্বাধিকারী মনিরা এমদাদ।
ছেলেদের পোশাক হিসেবে পাঞ্জাবি আর ফতুয়া আছেই—কয়েক বছর ধরে বসন্তবরণে টি–শার্টও পরতে দেখা যাচ্ছে তরুণদের। নিত্য উপহারের স্বত্বাধিকারী বাহার রহমান বললেন, ‘ক্যাজুয়াল পোশাক হিসেবে তরুণদের মাঝে টি–শার্ট বা গেঞ্জির জনপ্রিয়তা রয়েছে। আর এই বিষয়টি মাথায় রেখেই প্রতিবছর ফাল্গুন আর ভালোবাসা দিবসে দেখা যায় এসবের। টি–শার্টের নকশায় তুলে ধরা হয় তারুণ্য এবং বসন্তের প্রকৃতিকে। রঙের ক্ষেত্রে এখন হলুদ, লাল, কমলা ও সাদার প্রাধান্য থাকে।’দিনগুনে ভালোবাসা হয় না। তবে ভালোবাসার জন্য যে বিশেষ দিন, সেটাও তো উপেক্ষা করা কঠিন। ১৪ ফেব্রুয়ারি ‘ভালোবাসা দিবস’ তাই যুগলদের কাছে বিশেষই বটে। এই দিনে একজন তাঁর প্রিয়জনকে দিতে চান বিশেষ কোনো উপহার, যেটা তাঁদের আরও কাছে আসতে, কাছে রাখতে সাহায্য করে। অভিনেতা নিরব বলেন, ‘ভালোবাসার মানুষের কাছ থেকে কোনো উপহার পাওয়ার অনুভূতিই আলাদা। উপহারটা যে দামেরই হোক না কেন, এতে মিশে থাকে প্রিয় মানুষটার আবেগ। তাই প্রিয়জনের পছন্দ বুঝেই উপহারটা কেনা উচিত। উপহার কেনার পর যতটা সারপ্রাইজিং করে দেওয়া যায়, বিষয়টা ততই মধুর হবে।’ভালোবাসা দিবসে প্রিয়জনকে কোনো উপহার দেওয়ার আগে অবশ্যই মাথা খাটানো উচিত। উপহারটা যে সব সময় বেশি দামের হতে হবে, সেটা নয়। বরং অনেক কম বাজেটে সুন্দর কিছু উপহার দেওয়া যেতে পারে। আড়ং হোমের ডিজাইন ইনচার্জ কামাল আহমেদ জানালেন, ভালোবাসা দিবসের উপহার এমন কিছুই হওয়া উচিত, যেটা সচরাচর দেওয়া হয় না। উপহার দেওয়ার সময় যতটা রোমান্টিক হওয়া যায়, প্রিয়জনকে ততটাই খুশি করা যাবে। ভালোবাসা দিবসের উপহার হতে পারে নানা কিছু। কামাল আহমেদ বলেন, ‘প্রেমিকার জন্য মুক্তার গয়না, রুপা ও অন্য রঙের মিশেলে তৈরি আংটি কিনতে পারেন। চাইলে ফরমাশ দিয়ে বানানো যেতে পারে। প্রেমিকা তাঁর প্রেমিকের জন্য নিতে পারেন একটা ওয়ালেট। তবে সেটা একেবারে কালো না হয়ে অন্য রঙের হতে পারে। ছোট্ট কোনো শোপিস বা নকশিকাঁথায় তৈরি ওয়ালম্যাটও দেওয়া যায়।’
প্রিয়জনের জন্য একটা উজ্জ্বল রঙের টপ বা প্রিন্টের শার্ট কেনা যেতে পারে। প্রেমিকের জন্য টাই আর কাফলিং মিলিয়ে একটা বক্স করে দিতে পারেন। প্রিয়জনের একটা পছন্দের ছবিসহ ফটোফ্রেম কিনে দিতে পারেন, যেটা বারবার আপনার কথা মনে করিয়ে দেবে। মোমের তৈরি শোপিস বা একটা ছোট্ট পার্সও কিনতে পারেন। একটু অগোছালো প্রেমিকের জন্য একটা মিষ্টি আলোর ল্যাম্পশেড কিনে দিতে পারেন। উপহার হতে পারে ঘড়ি বা রোদচশমা। বসন্ত দিনে যেহেতু ভালোবাসা দিবসের আনন্দ, তাই এ দিনগুলোর সাজেও থাকে স্নিগ্ধতা আর উৎসবের আমেজ। জানালেন হারমনি স্পার রূপবিশেষজ্ঞ রাহিমা সুলতানা। মেকআপটা ত্বকের সঙ্গে মানিয়ে করলেও চোখের সাজে স্মোকি লুক দেওয়া যেতে পারে। এ ধরনের সাজে আইরিশ পরলে ভালো দেখায়। শাড়িটা হালকা নকশার হলে একটু জমকালো গয়না পরা যেতেই পারে। এ ক্ষেত্রে ধাতব ভারী গয়না বেশ ভালো মানিয়ে যায় বলে জানালেন এই রূপবিশেষজ্ঞ। তাঁর মতে, এবার সামনের চুলগুলোকে টুইস্ট করে নিন। পেছনের চুলগুলোকে কানের এক পাশে নিয়ে এলো খোঁপা বাঁধতে পারেন। আরেক পাশে চুলে গুঁজে দিতে পারেন লাল, কমলা রঙের জারবারা ফুল। 
শাড়িটা যদি এক প্যাঁচে পরতে চান, সে ক্ষেত্রে চুলটা বেণি করে পেছনে জড়িয়ে নিতে পারেন রজনীগন্ধার মালা। বেণির মাঝে বসিয়ে দিতে পারেন সাদা রঙের মুক্তা। এ ধরনের সাজে হালকা পুঁতির গয়না ভালো দেখায়। এদিকে উজ্জ্বল রঙা শাড়িতে বাসন্তী সাজে চুল খোলা রেখে একদিকে ফুল গুঁজে দিলে বেশি ভালো দেখাবে। ভালোবাসার দিনে প্রিয়জনের জন্য উপহার হতে পারে নানা রকমের। ‘প্রেমিক যুগলদের কাছে সবচেয়ে সেরা ও রোমান্টিক উপহার হতে পারে বই। যেহেতু এখন বইমেলা চলছে, প্রিয়জনের পছন্দের লেখকের নতুন বা পুরোনো কোনো একটা বই কিনে দেওয়া যায়। প্রেমের কবিতার বই হলে সেটা আরও ভালো।’ বললেন ফ্যাশন ডিজাইনার তাহসিনা শাহিন। ভালোবাসা দিবসের বিশেষ বার্তাসহ কার্ড পাওয়া যায় বাজারে। চাইলে নিজের মনের কথাও লিখে দিতে পারেন কার্ডের মধ্যে। বিশেষ কোনো সংলাপ বা পঙক্তি লেখা মগ উপহার দিতে পারেন। আজকাল মগের গায়ে ছবি ছাপানোও যায়। সে রকম একটা ছবিসহ মগ উপহার দিলেও চমকে যাবেন আপনার ভালোবাসার মানুষটি।
এ ছাড়া যাঁরা গিটার বাজান, তাঁদের একটা ভালো মানের গিটার স্ট্র্যাপস কিনে দিতে পারেন। হাতের কাজ করা আয়না উপহার হিসেবে মন্দ না। অ্যাকুরিয়ামের মাছ, ঘরে পোষা যায় এমন পাখি, খরগোশ, বিড়াল, কুকুর, কবুতর ইত্যাদিও উপহার দিতে পারেন। স্মার্টফোনের নানা ধরনের জিনিস মিলবে বাজারে। দেখে-শুনে সেসবও উপহার দিতে পারেন। অনেকে আঁকা ছবি পছন্দ করেন। আর্ট গ্যালারি থেকে তেমন কোনো ছবি কিনে দিতে পারেন, চাইলে প্রিয়জনের ছবি আঁকিয়ে সেটাও বাঁধিয়ে দেওয়া যায়। হতে পারে গানের সিডিও। 
আর হ্যাঁ, উপহার হিসেবে ফুলটা কিন্তু একদম বিশেষ। তাই যা-ই কেনা হোক না কেন, একগুচ্ছ বসন্তের ফুল বা টকটকে লাল গোলাপ সঙ্গে থাকা চাই। এক যে আছে দেশ। সেই দেশে বাস করে অনেক অনেক শিশু। শিশু মানেই পবিত্র, শিশু মানেই সুন্দর আর শৈশব মানেই স্বর্গীয়। তাই অনেক শিশুর বাসভূমি স্বর্গভূমি হওয়ার কথা। কিন্তু আশ্চর্য! সেই দেশে এই নিয়ম খাটে না। সে দেশের শিশুরা হাসতে পারে না কী এক অজানা আশঙ্কায়! তারা সব সময় ভয়ে গুটিয়ে থাকে। তারা ভয় পায় বাড়ির বাইরে যেতে। স্কুলে, খেলার মাঠে, রাস্তায়, আত্মীয়স্বজনের বাসায়, গানের স্কুলে, ধর্মীয় প্রতিষ্ঠানে—কোথাও নিশ্চিন্ত সময় কাটাতে পারে না তারা। এমনকি ঘরের ভেতরেও শান্তি নেই তাদের। ছেলেমেয়েদের চিন্তায় নিশ্চিন্ত ঘুমাতে পারেন না তাদের মা-বাবা। সে দেশের সুখপাখিরা তাই ঠিক করেছে, সবাই মিলে উড়ে যাবে অন্য কোথাও। শিশুদের এত কষ্ট তারা আর সইতে পারে না।
আশ্চর্যের বিষয় হলো, সেই দেশে প্রায় প্রতিটি শিশুর কাঁধে ব্যথা। তাদের মেরুদণ্ডের অবস্থাও ভালো না। কারণ, সেই দেশে প্রতিটি শিশুকে বয়ে বেড়াতে হয় বিশাল বিশাল বইয়ের বোঝা। বইয়ের বোঝা তবু চোখে দেখা যায়। কিন্তু ছোট ছোট শিশুর বুকের মধ্যে জমে ওঠা কষ্টের বোঝা কেউ অনুভব করে না। তাদের কষ্টের বোঝা কমিয়ে দেবে, এমন কেউ নেই সেই দেশে। সেখানে শুধুই চলে প্রতিশ্রুতির বন্যা। তাদের রঙিন স্বপ্নগুলো পাখা মেলে না; স্বপ্নগুলো কেবলই বিবর্ণ হতে থাকে পরীক্ষায় শুধুই ভালো ফল করার প্রত্যাশার চাপে। সেই দেশের শিশুরা গান গাইতে ভালোবাসে, ভালোবাসে নাচ করতে, ছবি আঁকতে, আবৃত্তি করতে। কিন্তু সেসবের চর্চাও তারা ভালোবেসে করতে পারে না। সেখানেও সব সময় প্রথম, দ্বিতীয় কিংবা স্টার, সুপারস্টার হওয়ার দৌড় তাদের সব সময় তাড়িয়ে বেড়ায়।
সে দেশে প্রায় অর্ধেক মেয়ের বিয়ে হয়ে যায় শিশু বয়সে। বিয়ের কিছুদিন পরই শিশুবধূটির কোলে দুঃস্বপ্ন হয়ে আসে আরেকটি শিশু। বাল্যবিবাহ প্রতিরোধে নানান আইনকানুন আছে সেই দেশে। নেই শুধু সেসব আইনের সঠিক বাস্তবায়ন। সে দেশে প্রতিবছর হাজারখানেক শিশু ধর্ষণের শিকার হয়। পর্দার আড়ালে থেকে যায় নির্যাতনের শিকার আরও কত শত শিশুর কান্না। শরীরের অঙ্গপ্রত্যঙ্গ চেনার আগেই শিশুর কোমল শরীরের ওপর হামলে পড়ে ক্ষুধার্ত হায়েনার দল। এমনকি সেই দেশে শিশুরা নিরাপদ নয় তাদের আপনজন কিংবা শিক্ষকদের কাছেও। শিশুরা কিছু বুঝে ওঠার আগেই তাদের শরীর রক্তাক্ত হয়। শিশু নির্যাতকদের বিরুদ্ধে মামলা হলেও বিচার হয় না। আইনের ফাঁক গলে বেরিয়ে আসে অপরাধীরা। আবার নতুন নতুন অপরাধের প্লট খুঁজতে থাকে। সে দেশে নির্ভয়ে স্কুল-কলেজে আসা-যাওয়া করতে পারে না সদ্য শৈশব পেরোনো কিশোরী মেয়েটি। বিদ্যালয়ে আসা-যাওয়ার পথে রোজ তাদের পিছু নেয় বখাটে ছেলের দল। কিন্তু সমাজ ওই বখাটে ছেলেদের কেউ কিছু বলে না। উল্টো আক্রান্ত মেয়েটির দিকে আঙুল তোলা হয়, যেন সব অপরাধ তাদেরই। প্রায়ই বন্ধ হয়ে যায় মেয়েটির স্কুলে যাওয়া। তবে ছেলেশিশুরাও নিরাপদ নয় সেই দেশে।
সে দেশে শিশুদের জন্য খেলার মাঠ নেই, নেই বিনোদনকেন্দ্র, নেই সাঁতার শেখার জায়গা। আছে শুধু ব্যাঙের ছাতার মতো রাশি রাশি কোচিং সেন্টার। কোনো নির্দেশেই বন্ধ করা যায় না সেই সব কোচিং সেন্টার। স্কুলের পাশাপাশি এই সব কোচিং সেন্টার শিশুর শৈশবকে অক্টোপাসের মতো আষ্টেপৃষ্ঠে বেঁধে ফেলে। সেই দেশে রাস্তায় কিংবা গণপরিবহনে মা-বাবার হাত থেকে কোনো শিশু একবার ফসকে গেলে তাকে আর কখনো ফেরত পাওয়া যায় না। সেই দেশে সড়ক পরিবহনে নৈরাজ্যের প্রতিবাদে আর সহপাঠী হারানোর বেদনায় অন্য কোনো উপায় খুঁজে না পেয়ে শিশুরা নিজেরাই রাস্তায় নেমে আসে। তারপর শিশুদের ঘরে ফেরাতে নানা প্রতিশ্রুতি দেওয়া হয়, যা কখনো বাস্তবায়িত হয় না। এমনকি সেই দেশে সন্তানকে স্কুলে ভর্তি করাতে গিয়ে মাকে ছেলেধরা মনে করে প্রকাশ্যে পিটিয়ে মেরে ফেলা হয়। মৃত মায়ের পথ চেয়ে থাকে শিশুসন্তান; কখন আসবেন মা আর মুখে তুলে দেবেন খাবার! কিন্তু শিশুটির মা আর কখনো ফিরে আসেন না।
সে দেশে শিশুরা নিশ্চিন্তে খেতে পারে না। তারা যা খায়, তাতেই ভেজাল। সে দেশে শিশুখাদ্যেও নিষ্ঠুরভাবে মেশানো হয়ÿ ক্ষতিকর উপাদান। মেলামিন, ফরমালিন, ডিটারজেন্ট, সিসা, অ্যান্টিবায়োটিক—কী নেই সে দেশের খাবারে! শিশুর মা-বাবা বিভ্রান্ত হয়ে খুঁজতে থাকেন ভেজালমুক্ত খাবার। কিন্তু দেখা মেলে না সে খাঁটি খাদ্যসামগ্রীর। সে দেশে শিশুদের জন্য আইন আছে, আছে মন্ত্রণালয়, মন্ত্রী, অধিদপ্তর, পরিদপ্তর আরও কত–কী! নেই শুধু শিশু সুরক্ষা আর শিশুর প্রতি অন্যায়কারীর দ্রুত ও আইনানুগ শাস্তি।
সুখপাখিরা তো উড়ে যাবেই। ভয় হয়, হয়তো অচিরেই কোনো একদিন সে দেশে হাজির হবে হ্যামিলিনের বাঁশিওয়ালা। তার বিষাদের জাদুকরি সুরে হয়তো চিরতরে হারিয়ে যাবে সে দেশের শিশুরা আর তাদের অভিশপ্ত শৈশব। আর অন্তঃসারশূন্য অন্ধকার ভবিষ্যৎকে চকচকে র‍্যাপিংয়ে মুড়িয়ে সুখের সন্ধান জানাবেন সে দেশ পরিচালনাকারী দায়িত্বশীল ব্যক্তিরা। সেই দেশের শিশুরা বাঁচতে চায়, হাসতে চায়, নিরাপদ জীবন পেতে চায়। তারা ছুটে যেতে চায় প্রকৃতির কাছে, ফুলের কাছে, পাখির কাছে। তারা প্রজাপতির রঙিন পাখার পরাগ মেখে উড়ে বেড়াতে চায়। কেউ কি ওদের বাঁচাতে পারেন? দয়া করে ওদের বাঁচতে দিন।
সোহেল তাজের ভাগনে অপহৃত হয়েছিল। সাবেক স্বরাষ্ট্র প্রতিমন্ত্রী সোহেল তাজ ভাগনেকে উদ্ধারের জন্য বিদেশ থেকে দেশে ছুটে এসেছেন এবং তাঁর ভাগনেকে খুঁজে পাওয়া গেছে। এই ঘটনার পর ফেসবুক লাইভে সোহেল তাজের মুখে হাসি ফুটে উঠতে দেখা গেছে।
এর দ্বারা আমরা কী বুঝতে পারলাম? মামা-ভাগনে যেখানে, আপদ নাই সেখানে।
কিন্তু সারা পৃথিবীতে আরও বহু মানুষ নিখোঁজ রয়েছে। বহু মানুষ অপহৃত হয়েছে। বহু মানুষ গুম হয়ে গেছে। তাদেরও নিশ্চয়ই মামা আছে। তবে সব মামা তো আর সোহেল তাজের মতো হয় না। কাজেই সব মামার নিখোঁজ ভাগনেরা ফিরে আসে না। মায়েরা কাঁদতেই থাকেন। তাঁদের চোখে ঘা হয়ে যায়।
বাংলা ভাষায় মামা শব্দের নানা মানে। ‘আরে মা-মা!’ এটা একটা সাম্প্রতিক বোল। আধুনিক ছেলেমেয়েরা এইভাবে বলে থাকে! এর মানে আমার জানা নেই। আমি আধুনিক নই।
তবে জাহাঙ্গীরনগর বিশ্ববিদ্যালয়ে দেখেছিলাম, শিক্ষার্থীরা বিশ্ববিদ্যালয়ের কর্মচারীদের মামা বলে ডাকেন। এটা বোধ হয় অনেক বিশ্ববিদ্যালয়েই প্রচলিত। রিকশাওয়ালারাও কি তরুণ যাত্রীদের মামা ডাকেন?
চাঁদকে কেন মামা ডাকা হয়, তা-ও আমার জানা নেই। বোধ হয় মামাবাড়ির আবদার বলে যে কথাটা প্রচলিত আছে, তার সঙ্গে চাঁদকে মামা ডাকার সম্পর্ক আছে। মা শিশুকে শেখাচ্ছেন যে চাঁদ মায়ের ভাই, কাজেই তাকে যখন-তখন ডেকে আনা যায়।
বাংলাদেশে চাকরি পেতে মামার জোর লাগে। বিড়ালকে বলা হয় বাঘের মাসি। তবে শিয়ালকে বলা হয় বাঘের মামা।
মামা থাকা সব সময়েই লাভজনক। ভাগ্যিস, সোহেল তাজের ভাগনের মামার মতো একটা মামা ছিল।
তবু বলব, সোহেল তাজ যদি আরও শক্তিশালী মামা হতেন, হয়তো তাঁর ভাগনে অপহৃত হতোই না।
আবার এমন মামাও গল্পে পাওয়া যায়, যিনি তাঁর ভাগনের নাম ভুলে গিয়েছিলেন। মেলায় ভাগনে গেছে মামার হাত ধরে। ভিড়ের মধ্যে ভাগনে গেছে হারিয়ে। মামাও ভুলে গেছেন ভাগনের নাম। তখন মামা একটা উঁচু জায়গায় দাঁড়িয়ে ঘোষণা দিচ্ছেন, ‘আমি কার মামা, আমি কার মামা!’
মামা নিয়ে একটা ভয়ংকর ছড়া প্রচলিত আছে: 
তাই তাই তাই, মামা বাড়ি যাই, 
মামা দিল দুধ ভাত, পেট ভরে খাই 
মামি এল লাঠি নিয়ে পালাই পালাই!
কোথাও কোথাও ছড়াটায় মামি দুধভাত খেতে দেন আর মামা লাঠি নিয়ে তেড়ে আসেন।
রবীন্দ্রনাথ ঠাকুরের ছুটি গল্পে কিন্তু মামাটা ভালো, বিশ্বম্ভর বাবু। মামির চোখে ভাগনে ফটিক ছিল একটা অনাবশ্যক আপদ। রবীন্দ্রনাথ লিখেছেন:‘মামীর স্নেহহীন চক্ষে সে যে একটা দুর্গ্রহের মতো প্রতিভাত হইতেছে, এইটে ফটিকের সব চেয়ে বাজিত। মামী যদি দৈবাৎ তাহাকে কোনো-একটা কাজ করিতে বলিতেন তাহা হইলে সে মনের আনন্দে যতটা আবশ্যক তার চেয়ে বেশি কাজ করিয়া ফেলিত—অবশেষে মামী যখন তাহার উৎসাহ দমন করিয়া বলিতেন, “ঢের হয়েছে, ঢের হয়েছে। ওতে আর তোমায় হাত দিতে হবে না। এখন তুমি নিজের কাজে মন দাও গে। একটু পড়ো গে যাও।”—তখন তাহার মানসিক উন্নতির প্রতি মামীর এতটা যত্নবাহুল্য তাহার অত্যন্ত নিষ্ঠুর অবিচার বলিয়া মনে হইত।’
যা-ই হোক, গদ্যকার্টুনটি মামা আর মামির মধ্যে তুলনা করার জন্য নয়। বরং যারা হারিয়ে যায়, ফিরে আর আসে না, যারা অপহৃত হয়, গুম হয়, তাদের জন্য সোহেল তাজের মতো মামার প্রয়োজনীয়তা বিষয়ে আলোচনা করার জন্য।
মামার ইংরেজি আংকেল। আবার আংকেল জোকস হলো নিরামিষ কৌতুক, যা আংকেলরা খাবার টেবিলে বলেন, সবাই হাসে, কিন্তু সেই হাসি ভদ্রতার, কারণ আংকেল বলে নেন যে তিনি একটা কৌতুক বলছেন।
একটা আংকেল জোকস বলি।
একটা ছেলে তার মামাকে চিঠি লিখছে। প্রিয় মামা, মায়ের আবার সন্তান হয়েছে। সে ছেলে না মেয়ে, আমি এখনো জানি না। তাই বলতে পারছি না, তুমি কি আবার মামা হলে নাকি খালা হলে!
গুম নিয়ে রসিকতা করতে ইচ্ছা করছে না। বহু বছর আগে প্রথম আলোয় ছাপা হয়েছিল গুমের কাহিনি, তাতে নিখোঁজ একজনের আত্মীয় বলছিলেন, এর চেয়ে ক্রসফায়ার ভালো, অন্তত লাশ পাওয়া যায়। অন্তত মৃতের উত্তরাধিকারীরা সম্পত্তি বুঝে পান। গুম মানুষদের আত্মীয়স্বজন তো কিছুই পান না, শুধু অনন্ত প্রতীক্ষার দুঃখকষ্ট ছাড়া!
বিল গেটস নাকি বলেছেন, আপনি যদি গরিব হয়ে জন্মগ্রহণ করেন, সেটা আপনার অপরাধ না, কিন্তু যদি আপনি গরিব হয়ে মৃত্যুবরণ করেন, সেটা আপনার ব্যর্থতা।
আমরা বলব, আপনি যদি মামা ছাড়া জন্মগ্রহণ করেন, সেটা আপনার অপরাধ নয়, কিন্তু আপনি যদি মামা ছাড়া মৃত্যুবরণ করেন, এটা আপনারই ব্যর্থতা। কাজেই সবাই মামার মতো মামা জোগাড় করে ফেলুন।
আজ গদ্যকার্টুন লিখতে গিয়ে বিষয়ের সংকটে ভুগছি। দেশে এখন গরম বিষয় বা হট টপিক কী?
গরম নিজে একটা টপিক বটে! খুবই গরম পড়েছে। প্রচণ্ড গরম। অবস্থা চরম। প্রতিটা খারাপ জিনিসেরই একটা ভালো দিক থাকে। ইংল্যান্ডের সাবেক ক্রিকেটার কেভিন পিটারসেন বলেছেন, এবার ইংল্যান্ডে প্রচণ্ড রোদ হবে এবং প্রচণ্ড খটখটে থাকবে আবহাওয়া।
তা যদি হয়, তাহলে ভালো করবে উপমহাদেশের দলগুলো। বিশ্বকাপের আবহাওয়ার পূর্বাভাস দেখলাম। আফগানিস্তান আর পাকিস্তান খেলার সময় বৃষ্টি পাবে। বাংলাদেশের খেলাগুলো হবে রোদে ঝলসানো দিনে। কেভিন পিটারসেনের মুখে ফুলচন্দন পড়ুক।
দ্বিতীয় গরম বিষয় দেখছি, ডাকসু সহসভাপতিকে মারধর। তাঁকে ব্রাহ্মণবাড়িয়ায় ইফতার করতে দেওয়া হয়নি, বগুড়ায় মেরে অ্যাম্বুলেন্সে তুলে ঢাকা পাঠিয়ে দেওয়া হয়েছে। খুবই নিষ্ঠুর একটা কৌতুক দেখলাম ফেসবুকে। নুরুকে মারা হচ্ছে কেন? কারণ সে অসুস্থ। অসুস্থ হলে মারতে হবে কেন? কারণ, মাইরের ওপরে ওষুধ নাই।
জাতির জনক বঙ্গবন্ধু শেখ মুজিবুর রহমানের অসমাপ্ত আত্মজীবনী আর কারাগারের রোজনামচা বই দুটো আমি সব সময় আমার টেবিলে রাখি। তিনি অসমাপ্ত আত্মজীবনীতে বলেছেন:
‘আশ্চর্যের বিষয় সরকারি দল প্রকাশ্যে গুন্ডাদের সাহায্য করত ও প্রশ্রয় দিত। মাঝে মাঝে জগন্নাথ কলেজ, মিটফোর্ড ও মেডিকেল স্কুলের ছাত্ররা শোভাযাত্রা করে বিশ্ববিদ্যালয়ের দিকে রওনা করলেই হঠাৎ আক্রমণ করে মারপিট করত। মুসলিম লীগ নেতারা একটা ত্রাসের রাজত্ব সৃষ্টি করতে চেষ্টা করছিল যাতে কেউ সরকারের সমালোচনা করতে না পারে। মুসলিম লীগ নেতারা বুঝতে পারছিলেন না, যে পন্থা তারা অবলম্বন করেছিলেন সেই পন্থাই তাদের ওপর একদিন ফিরে আসতে বাধ্য। ওনারা ভেবেছিলেন গুন্ডা দিয়ে মারপিট করেই জনমত দাবাতে পারবেন। এ পন্থা যে কোনো দিন সফল হয় নাই, আর হতে পারে না—এ শিক্ষা তারা ইতিহাস পড়ে শিখতে চেষ্টা করে নাই।’
বঙ্গবন্ধু বলছেন, ‘ওনারা ভেবেছিলেন গুন্ডা দিয়ে মারপিট করেই জনমত দাবাতে পারবেন। এ পন্থা যে কোনো দিন সফল হয় নাই, আর হতে পারে না—এ শিক্ষা তারা ইতিহাস পড়ে শিখতে চেষ্টা করে নাই।’
এরপর দেখলাম, ফেসবুক সরব ৩০ টাকার ইফতারি নিয়ে। বিএনপি নাকি ৩০ টাকার ইফতার পার্টির আয়োজন করেছিল। ছেলেপুলে হিসাব কষে দেখিয়েছে, পার্টিতে ইফতার আছে ৩৮ টাকার। আর পানির বোতলের ১৫ টাকা যোগ করলে দাঁড়ায় ৫৩ টাকা। কাজেই বিএনপির হিসাবে ভুল আছে। আমি বরং বলব, ভুল হলেও তারাই বিতর্কে জেতে, কারণ তাতে প্রমাণিত হয়, ৩০ টাকায় ইফতার হয় না।
ওবায়দুল কাদের বলেছেন, ইফতার নিয়ে আপত্তি থাকলে, খালেদা জিয়ার কষ্ট হলে আমরা অতিরিক্ত ব্যবস্থা করব। ইফতার নিয়ে রাজনীতি হবে, এটা প্রত্যাশা করা যায় না।
এ বিষয়ে আমার প্রেসক্রিপশন হলো, বঙ্গবন্ধুর লেখা কারাগারের রোজনামচা বইটা যেন কর্তৃপক্ষ বারবার পড়ে। বঙ্গবন্ধু কারাগারের কষ্ট নিয়ে তার প্রতিকার দাবি করে অনেক কিছু লিখেছেন।
এরপর গরম বিষয় দেখছি, প্রকৌশলীর স্ত্রীর এত সম্পদ! আমি নিজে একজন প্রকৌশলী! এই বিষয় নিয়ে কথা বলতে আমার লজ্জা লাগে। শুধু বলি, আমরা যখন প্রথম বর্ষে প্রথম প্রথম ক্লাসে যাই, তখন স্যাররা আমাদের জিজ্ঞেস করতেন, তোমরা কে কে স্ট্যান্ড করেছ। পুরো ক্লাস দাঁড়িয়ে যেত। স্যাররা বলতেন, তোমরা হচ্ছ ক্রিম অব দ্য ক্রিম। তোমাদের ছেঁকে আমরা বের করে এনেছি। চার বছর পড়ার পরে প্রকৌশলীদের একাংশ এত ধরা খায় কেন। দুদক এক প্রকৌশলী আর তাঁর স্ত্রীর বিরুদ্ধে মামলা করেছে। তাঁদের আয়ের সঙ্গে সম্পদ মেলে না। প্রকৌশলীর স্ত্রী আবার 
পেশায় গৃহিণী!
অবশ্য খবরটা পড়ে দেখলাম, তিনি ঠিক বিএসসি ইঞ্জিনিয়ার না, ডিপ্লোমা। যা–ই হোক, প্রকৌশলী তো। এর আগে বালিশের দাম নিয়ে মাত্র একজনকে দায়ী করে প্রত্যাহার করা হয়েছে, তিনিও প্রকৌশলী। আপনাদের মনে থাকার কথা, এক–এগারো সরকারের সময় ট্রুথ কমিশন গঠিত হয়। অবৈধ অর্থের ওপরে কর দিয়ে নিজেদের তুলসীপাতা ধোয়ার ব্যবস্থা করা হয়েছিল। যাঁরা এই সুযোগ নেন, তাঁদের প্রায় সবাই ছিলেন প্রকৌশলী। সরকার বদল হওয়ার পর প্রত্যেকের চাকরি চলে যায়, তাঁদের বিরুদ্ধে ব্যবস্থা নেওয়া হয়। আমার প্রশ্ন হলো, ক্রিম অব দ্য ক্রিমেরা ধরা পড়েন কেন! এমন কী হয়ে গেছে যে সমাজের অন্য পেশাজীবীরা সবাই ধোয়া তুলসীপাতা? সব পাখি যদি একই কাজ করে, প্রকৌশলী পাখিরা কেন ধরা পড়ে!
কৌতুক দিয়ে শেষ করি। একজন ডাক্তার, একজন প্রকৌশলী আর একজন রাজনীতিবিদ বাহাস করছে। পৃথিবীর আদিতম শাস্ত্র কোনটি?
ডাক্তার বলল, ডাক্তারি। পৃথিবীতে মানুষের জন্ম হলো, এটা তো একটা ডাক্তারি বিষয়।
ইঞ্জিনিয়ার বলল, তারও আগে ইঞ্জিনিয়ারিং কাজ হয়েছে। মহাবিশ্বে ছিল বিশৃঙ্খলা। পুরো ব্যাপারটাকে সুন্দর করে চক্রাকারে সাজানো হলো, এই কাজ তো ইঞ্জিনিয়ারিং।
তখন রাজনীতিবিদ গম্ভীর মুখে বলল, বিশৃঙ্খলাটা কে তৈরি করেছিল?
গদ্যকার্টুনে কৌতুক বলাটাই দস্তুর। প্রথমে একটা কৌতুক কপি-পেস্ট করি। 
স্বামী-স্ত্রী ঘরে বসে ছিল। বউ বলল, চলো, সময় কাটাতে দুজনে একটা খেলা খেলি। তুমি একটা কাগজে পাঁচজন নারীর নাম লেখো, যাদের তুমি পছন্দ করো। আর আমি পাঁচজন পুরুষের নাম লিখছি, যাদের আমি পছন্দ করি। 
দুজনে কাগজ-কলম নিয়ে লেখা শুরু করে দিল।
কিছুক্ষণ পরে কাগজ খোলা হলো। পুরুষের জীবন বাস্তববাদী। আর নারীরা থাকে স্বপ্নের জগতে। স্বামী দশ দিন ধরে বাইরের খাবার খাচ্ছে, আর ড্রয়িংরুমে সোফায় ঘুমোচ্ছে। এই বিপজ্জনক খেলা নিজের ঘরে খেলবেন না।
এই কৌতুকটা আমি পেয়েছি ফেসবুকে। এখন এই কৌতুকটা আমরা বিশ্লেষণ করব। প্রথমেই শেষ লাইনটা বেছে নিই। বিধিবদ্ধ 
এই বিপজ্জনক খেলা নিজের ঘরে খেলবেন না। অর্থাৎ কার মনে কী আছে, এটা আমরা জানব না, শুনব না, বলতে দেব না। সেটা একটা পদ্ধতি হতে পারে বটে। সেটা ভালো, নাকি জনতার মনের খবর জেনে ব্যবস্থা নেওয়া ভালো? 
নকল করতে না দেওয়ায় শিক্ষক প্রহৃত হচ্ছেন। এই ভিডিওটা আমি দেখেছি। অন্য সবার মতো আমিও ক্ষুব্ধ। ভিডিওতে চেনা যাচ্ছে অপকর্ম কারা করেছে। এখন দেখার পালা, প্রশাসন কী ব্যবস্থা নেয়! 
ফেসবুকেই ভিডিওটা শেয়ার হয়েছে, তাই এটা নজর এড়ায়নি। 
যেমন এই ছবিটাও আমি অনলাইনেই দেখেছি, দাম না পেয়ে টাঙ্গাইলের কৃষক পাকা ধানের খেতে আগুন লাগিয়ে দিয়েছেন। 
প্রথম আলো লিখেছে: টাঙ্গাইলে ধান কাটতে একজন শ্রমিককে মজুরি দিতে হচ্ছে ৯০০ থেকে এক হাজার টাকা। সঙ্গে তিন বেলা খাবার। অথচ এই এলাকায় প্রতি মণ ধান বিক্রি হচ্ছে ৫০০ থেকে ৬০০ টাকায়। এত কম দামে ধান বিক্রি করে উৎপাদন খরচ উঠছে না কৃষকের। তাই নিজের পাকা ধানে আগুন লাগিয়ে ব্যতিক্রমী প্রতিবাদ জানিয়েছেন টাঙ্গাইলের কৃষক আবদুল মালেক সিকদার। 
মধুর ক্যানটিনে ছাত্রলীগের পদবঞ্চিতদের বিক্ষোভে হামলা হয়েছে। একজন ছাত্রীর রক্তাক্ত ছবি ছড়িয়ে পড়েছে। এটাও আমি দেখতে পেয়েছি ফেসবুকেই। 
ফেসবুক, অনলাইন, ডিজিটাল মাধ্যমের এই যুগে তথ্য লুকিয়ে রাখা যাবে কি? তা ছড়িয়ে পড়বেই। 
এখন কর্তৃপক্ষের কাজ কী হবে? তাঁরা দুধরনের পদক্ষেপ নিতে পারেন। এই–জাতীয় ছবি, খবর, ভিডিও যাতে অনলাইনে প্রকাশ করতে না পারে, সে জন্য ব্যবস্থা নিতে পারেন। কবি হেনরী স্বপনকে যেমন ডিজিটাল নিরাপত্তা আইনে ধরা হয়েছে, তেমনি দমনমূলক ব্যবস্থা নিতে পারেন। আবার উল্টোটাও করতে পারেন। এই ধরনের খবর পাওয়ার পর সমাধানের উদ্যোগ নিতে পারে কর্তৃপক্ষ। তারা পাবনার কলেজশিক্ষকের ওপরে হামলাকারীদের ধরতে পারে। তাদের শায়েস্তা করতে পারে। তারা কৃষিপণ্যের ন্যায্য দাম নিশ্চিত করার উদ্যোগ নিতে পারে। যেমন প্রধানমন্ত্রী নিজে ছাত্রলীগের কমিটি থেকে বিতর্কিতদের নাম কেটে দিতে বলেছেন বলে খবরে প্রকাশ। 
কর্তৃপক্ষ বলতে পারে, খামোশ। সংবাদপত্রে, টেলিভিশনে, অনলাইনে, ফেসবুকে এই ধরনের খবর কেউ দেবে না। এই ধরনের ছবি ছাপাবে না। নকলকারীরা মেরেছে শিক্ষককে, মারুক। কৃষক ধানখেতে আগুন লাগিয়েছে লাগাক। ছাত্রকর্মীরা রক্তারক্তি করেছে। করুক। তাতে তোমার কী। তুমি চুপ করে থাকো। তুমি ছবি, ভিডিও, খবর, ক্ষোভ প্রকাশ কোরো না। যদি করো, তোমার পরিণতি হবে বরিশালের কবির মতো। ডিজিটাল নিরাপত্তা আইন। ৫৭ ধারা। 
আগুন লাগলে খবর গোপন করার জন্য ধোঁয়া না তাড়িয়ে কর্তব্য হচ্ছে আগুন নেভানোর চেষ্টা করা। দেশের কোথায় কী ঘটছে, তা জানতে পারলেই তো কর্তৃপক্ষ ব্যবস্থা নিতে পারবে। 
যেমন এই বৃদ্ধটি করেছেন। 
ডাক্তার বললেন, আপনার হিয়ারিং কিটটা কেমন কাজ করছে? শুনতে পাচ্ছেন সব? 
হ্যাঁ। সব শুনতে পাচ্ছি। একদম পরিষ্কার। 
আপনার বাসার লোকজন খুব খুশি এখন? 
না। ওদের জানাইনি যে আমার কান ভালো হয়ে গেছে। সব শুনতে পাচ্ছি। 
কেন? 
কে কী বলে সব শুনি। আমার সম্পত্তি হেবা দলিল করে লিখেপড়ে দিয়ে যাব। এ পর্যন্ত তিনবার বদল করেছি। 
এখন এই মুরব্বি বলতে পারেন, যা শুনছি, তা না শুনলেই ভালো হতো। আড়ালে-আবডালে এরা আমার বিরুদ্ধে এই সব বলে নাকি! 
তা তিনি করেননি। তিনি শুনছেন এবং ব্যবস্থা নিচ্ছেন। 
ক্ষমতাবানদের বলব, কান বন্ধ করে রাখবেন না। শুনুন। 
এবং ব্যবস্থা নিন। 
কে বলছে, তাদের বিরুদ্ধ ব্যবস্থা নয়। কী বলছে, কেন বলছে, সেটা শুনুন, তার প্রতিবিধান করুন। 
অন্ধ হলে কি প্রলয় বন্ধ থাকে। 
আমি তা-ই লিখেছি। ছাপাখানার ভুলে ছাপা হয়েছে: অন্ধ হলে কি প্রণয় বন্ধ থাকে?
গতকালের নিউইয়র্ক টাইমস পত্রিকায় একটা খবর দেখলাম। শূকরের মৃত্যুর কয়েক ঘণ্টা পরে মৃতের মস্তিষ্ক বা ব্রেনকে বিজ্ঞানীরা আংশিকভাবে জীবন্ত করতে পেরেছেন। এই খবরকে বলা হচ্ছে যুগান্তকারী এবং সাংঘাতিক। শকিং। হায় হায় কী হবে এখন?
আমি বৈজ্ঞানিক কল্পকাহিনি লিখি না। কিন্তু এই ধরনের একটা সায়েন্স ফিকশন তো লিখে ফেলাই যায়, আমি মারা যাওয়ার পর, মানে আমার হৃদ্‌যন্ত্র থেমে যাওয়ার পর, আমার নাড়ি বন্ধ হয়ে যাওয়ার পর আমার ব্রেন চালু করে ফেলা হলো ব্যাটারি-ট্যাটারি দিয়ে। তারপর আমার স্মৃতি সব কম্পিউটারে কপি করা হলো। আমার ব্রেন ব্যবহার করে কাজকর্মও চালিয়ে নেওয়া হচ্ছে। আমি নেই, কিন্তু আমার ব্রেন রয়ে গেছে।
আমরা জানি, স্টিফেন হকিং কথা বলতে পারতেন না। তখন শুধু চোখের পাতা ফেলে তিনি কথা বলতেন। সেটা কম্পিউটার বলে দিত। তারপর তাঁর চোখের পাতা নড়ার ক্ষমতাও চলে যায়। তখন তাঁর মাথার সঙ্গে কম্পিউটার লাগিয়ে দেওয়া হয়। তাঁকে প্রশ্ন করা হলে তিনি ভাবেন, আর কম্পিউটার সে ভাবনা পড়ে ফেলে উত্তর দেয়। এই অবস্থাতেই তিনি বই লিখতেন। সেমিনারে বক্তৃতা দিতেন। এমনকি সেমিনারে প্রশ্নোত্তর পর্বেও অংশ নিতেন। কাজেই ব্রেনের ভাষা যে কম্পিউটার পড়তে পারে, তা পুরোনো ব্যাপার। কিন্তু মরে যাওয়ার কয়েক ঘণ্টা পর মৃতের মস্তিষ্ক চালু করা আরেক ব্যাপার। আমেরিকার ইয়েল বিশ্ববিদ্যালয়ের গবেষকেরা মৃত শূকরের মগজ নিয়ে এই যুগান্তকারী পরীক্ষা করে ফেলেছেন, খবরে প্রকাশ।
এই গবেষণার বৈজ্ঞানিক দিক আছে, নৈতিক দিক আছে। মানুষের রোগে-শোকে চিকিৎসায় এই ধরনের গবেষণা সুদূরপ্রসারী সুফল দিতে পারে।
সেসবই গুরুতর কথা। শুক্রবারের ছুটির দিনে গদ্যকার্টুন কেউ সিরিয়াস কথা শোনার জন্য পড়ে না। কাজেই হালকা কথা বলি। আর আমার মতো মানুষ, যাদের আপার চেম্বার খালি, তাদের পক্ষে জ্ঞানের কথা, বিজ্ঞানের কথা না বলতে যাওয়াই বুদ্ধিমানের লক্ষণ। সমস্যা হলো, যার মগজ নাই, তার পক্ষে বুদ্ধিমান হওয়া সোনার পাথরবাটির মতো।
রবীন্দ্রনাথ ঠাকুরের রঙ্গ-রসিকতার পরিচয় পাই মৈত্রেয়ী দেবীর লেখা মংপুতে রবীন্দ্রনাথ বইয়ে। একদিন মৈত্রেয়ী একটা বাটিতে করে রান্না করা মগজ নিয়ে হাজির হলেন রবিবাবুর সামনে। রবীন্দ্রনাথ বললেন, কী এনেছ। ব্রেন। ভালো করেছ। আচ্ছা কী করে বুঝলে, ব্রেন জিনিসটারই আমার অভাব!
উন্নত দেশের এই সব আজব পরীক্ষা-নিরীক্ষা গবেষণার কথা বলে আমরা কী করব। আমরা বরং মগজ ভুনা খাব।
আচ্ছা, এই খবরটা কি আপনারা পড়েছেন? প্রথম আলোর ১৭ এপ্রিল ২০১৯-এর খবর। খুলনা, যশোরসহ দক্ষিণ-পশ্চিমাঞ্চলের পাঁচ জেলায় গ্যাস সরবরাহের জন্য গত চারটি সরকার ১ হাজার ২০০ কোটি টাকা খরচ করেছে। কিন্তু ১৪ বছরেও ওই এলাকায় গ্যাস যায়নি। এখন গ্যাস সরবরাহের প্রকল্পই বাদ দেওয়া হয়েছে। খবরের 
গ্যাস সরবরাহের জন্য সব করা হয়েছে, শুধু গ্যাস নেই। গ্যাস পাওয়ার আশু সম্ভাবনা নেই। কিছু কি বোঝা গেল? এখন বলুন, যাঁরা এই প্রকল্প করেছেন, তাঁরা কি বুদ্ধি আপনার আমার চেয়ে কম রাখেন?
না। তাঁরা আমার চেয়ে বেশি বুদ্ধিমান। আপনার চেয়ে বেশি বুদ্ধিমান।
আপনারা কি এটা জানেন, ঢাকার একটা ফ্লাইওভার বানানোর পর খেয়াল হলো, এই নকশাটা আমেরিকান। মানে রাস্তার ডান পাশ দিয়ে চলাচলকারী গাড়ির জন্য। ততক্ষণে বানানো হয়ে গেছে। সংশোধনের আর কোনো উপায় নেই। ওটা ওই রকমই চলছে।
রূপকথার বাঁদর কুমিরকে বলেছিল, বাঁদরের কলিজা থাকে গাছের মগডালে।
আচ্ছা আমাদের ব্রেন কোথায় থাকে? আমাদের ব্রেন থাকে প্রকল্পগুলোর বাজেটের অঙ্কে। এই ধরনের প্রকল্প হলে দেশের মানুষের কিছু লাভ তো হয়ই। টাকা হাতবদল হয়। অর্থনীতিতে গতিসঞ্চার হয়।
সমস্যা হলো, এই টাকা ঋণের টাকা। আমাদের শোধ করতে হবে।
আমাদের আকণ্ঠ ঋণে নিমজ্জিত করার বিনিময়ে কিছু মানুষ ভালো থাকে। বিদেশে তাদের বাড়ি হয়। দেশে তাদের ছেলেমেয়েরা স্পোর্টস কারে চড়ে।
খবরের শিরোনাম পড়ে মনে হলো, এটা কি আসলে খবর! খবর হতে গেলে ঘটনাকে অস্বাভাবিক হতে হয়। পাঠ্যপুস্তকে নাকি লেখা থাকে, কুকুর মানুষকে কামড়ালে সেটা খবর নয়। মানুষ কুকুরকে কামড়ালে তা খবর। ওসি বিল না দিলে কি সেটা খবর? নাকি বিল দিলে সেটা খবর? যেহেতু বিল না দেওয়ার ঘটনা খবর হয়েছে, তার মানে দাঁড়াচ্ছে, দেশ বেশ উন্নত হয়েছে। এখন ক্ষমতাবানেরাও চা-শিঙাড়ার বিল দিয়ে থাকেন। একজন দেননি। তার প্রতিবাদ করতে সাহস পেয়েছেন চা-বিক্রেতা। তাই তা খবর হিসেবে প্রকাশিত হয়েছে।
নরসিংদীর পলাশ থানার খবরটা ভালোভাবে পড়লাম। পড়ে বুঝলাম, আসলে ঘটনা বেশ জটিল। ইটস কম্প্লিকেটেড। ওসি সাহেব নিজে তো আর চা-শিঙাড়া খাননি, অনেকেই খেয়েছেন। তার মধ্যে ওসি সাহেবের অধীনেরাও আছেন। তাঁরা চা খেয়েছেন, শিঙাড়া খেয়েছেন আর বলে গেছেন, বিল দেবেন ওসি সাহেব। এখন ২ হাজার ৩০৫ টাকা বিল বাকি পড়ে গেছে। চা-বিক্রেতা গেছেন ওসি সাহেবের কাছে। ওসি সাহেব বলেছেন, ‘আমি কখন এত টাকার চা-শিঙাড়া খেলাম! আমি স্লিপ না দিলে কাউকে আমার নামে বাকি দিবা না।’
আমি ওসি সাহেবের এই যুক্তিকে ফেলনা ভাবছি না। এ রকম হতে পারে।
একটা কৌতুক প্রচলিত আছে।
একজন ট্রাফিক পুলিশ আটকাল একজন মোটরসাইকেল আরোহীকে।
লাইসেন্স দেখি। 
লাইসেন্স নাই। 
তাহলে মোটরসাইকেল থানায় জমা রাখতে হবে। লাইসেন্স দেখিয়ে মোটরসাইকেল নিয়ে যাবেন। 
স্যার, ছেড়ে দেন। স্যার, এরপর লাইসেন্স না নিয়ে বের হব না। স্যার, আমার কাছে এক শ টাকা আছে স্যার। এটা জমা রাখেন...
ট্রাফিক পুলিশ তো আর নিজ হাতে টাকা রাখতে পারে না। চারদিকে মোবাইল ফোনের ক্যামেরা। কে না কে ভিডিও করে রাখে! পুলিশ বলল, ওই যে মুদিদোকান দেখা যাচ্ছে, ওখানে গিয়ে টাকাটা দিয়ে যান। 
মোটরসাইকেল আরোহী মুদিদোকানে গেলেন। গিয়ে বললেন, ওই ট্রাফিক পুলিশ স্যার বলেছেন আমারে এক শ টাকা দিতে। 
মুদিদোকানি তখন হাত ইশারা করলেন পুলিশের দিকে। 
পুলিশ হাত নেড়ে সম্মতি জানাল। 
মুদিদোকানির কাছ থেকে এক শ টাকা নিয়ে মোটরবাইক আরোহী চলে গেলেন। 
কৌতুক এখানেই শেষ।
এখন পরবর্তী ঘটনা কল্পনা করুন। একটু পরে ট্রাফিক পুলিশ যাবে মুদিদোকানির কাছে। গিয়ে বলবে, দাও আমার এক শ টাকা। 
আর মুদিদোকানি বলবেন, স্যার, আমি গরিব মানুষ, আমার এক শ টাকা দিয়া দেন। 
এখন যদি পুলিশ এই এক শ টাকা মুদিদোকানিকে না শোধ করে, তাহলে কি এটাকে অন্যায় বলা যাবে? কে দায়ী আসলে? ট্রাফিক পুলিশ, মোটরসাইকেল আরোহী নাকি মুদিদোকানি?
ট্রাফিক পুলিশের নিশ্চয়ই দায় আছে। কিন্তু মোটরসাইকেল আরোহীরও কি দায় নেই? তিনি কেন লাইসেন্স ছাড়া বাইক চালাবেন? আর মুদিদোকানি? এখন পর্যন্ত বোকামি ছাড়া তাঁর আর কোনো দোষ অবশ্য আমরা খুঁজে পাচ্ছি না। কিন্তু তিনি যদি মোটরসাইকেল আরোহীর কাছ থেকে এক শ টাকা নিয়ে সেটা পরে পুলিশ সদস্যকে দিতেন, তাহলে আমরা বলতাম, তিনিও এই চক্রের একটা অংশ। দুষ্টচক্রও একে বলা যাবে।
বাংলাদেশে বহু ক্ষেত্রে কিন্তু এটাই হচ্ছে। প্রথম দোষ করি আমরা। সাধারণ নাগরিকেরা। আমরা আইন ভঙ্গ করি। তারপর ধরা পড়লে দুই নম্বরি করে সমস্যার সমাধান করার চেষ্টা করি। নিজেকে বাঁচাই। ‘সিস্টেম’ করে নিই। এরপর দায়ী আইন প্রয়োগকারীরা। তাঁরা ওই ‘সিস্টেম’ করাটাকে উৎসাহিত করেন। তাতে তাঁদের খানিকটা লাভ হয়। খানিকটা বা অনেকটা লাভ। তিন নম্বর দায়ী বাকি মানুষ। যারা এই ‘সিস্টেম’টা চলতে সাহায্য করে। অনুমোদন করে। সহ্য করে। প্রতিবাদ করে না।
নরসিংদীর ওই থানার মাত্র ২ হাজার ৩০৫ টাকার ঘটনা কিন্তু জটিল হয়ে যাচ্ছে। খবরের কাগজে ঘটনা প্রকাশিত হয়ে পড়েছে। তা-ও যেমন-তেমন কাগজ নয়, প্রথম আলো। এসপি সাহেবকে ঘটনা জানানো হয়েছে। এসপি সাহেব বলেছেন, অবশ্যই ব্যবস্থা নেওয়া হবে। পাওনা যাতে দোকানি পান, সেই ব্যবস্থা করা হবে। তবে দোকান বৈধ কি না, তা-ও দেখা হবে।
হায় রে! এখন বাংলাদেশে যদি মুদিদোকান, চা-শিঙাড়ার দোকানের বৈধতা দেখে পাওনা দিতে হয়, দোকানের যদি ট্রেড লাইসেন্স না থাকে, মূসক নিবন্ধন না থাকে, দোকানের জায়গা যদি সরকারি হয়ে থাকে, তাহলে যদি দোকানির জিনিস খেয়ে দাম না দেওয়ার অধিকার জন্মায়, তাহলে তো কোনো মুদিদোকানিই আর কোনো দিন কোনো টাকা পাবেন না। কোনো মুচি পাবেন না, কোনো সাইকেল মেকানিক পাবেন না, কোনো চটপটিওয়ালা পাবেন না! 
বটে! 
এই দেশে শুধু গরিবের পাওনা পরিশোধের সময় বৈধ-অবৈধ ব্যাপারটা আসে। আর বড় বড় ক্ষেত্রে? 
কেঁচো খুঁড়তে কেউটে সাপ বেরিয়ে আসবে। 
এই দেশে কতজন অবৈধভাবে ক্ষমতা দখল করে ইতিহাসে স্থায়ীভাবে নাম রেখে গেল, আর চা-শিঙাড়ার দোকানের বৈধতা আর অবৈধতার প্রশ্ন আসছে।
১৯৮০-এর দশকে এরশাদ সাহেব অবৈধভাবে ক্ষমতা গ্রহণ করলেন। তারপর ভিআইপি রোডের দুই ধারের অবৈধ স্থাপনা উচ্ছেদ করা শুরু হলো। তখন যায়যায়দিন পত্রিকায় একজন রিকশাওয়ালার জবানিতে বলা হলো, আচ্ছা স্যার কন তো দেখি, অবৈধ দোকানপাট নিয়া যদি ভিআইপি রোডে দোকান রাখা না যায়, তাইলে অবৈধভাবে ক্ষমতা দখল কইরা ক্যামনে ভিআইপি রোড দিয়া সাইরেন বাজায়া চলাচল করা যায়!
আচ্ছা, এই খবরটা পড়ে আপনাদের মনে কোন ব্যাপারটা দাগ কেটেছে। দেশটা চলেছে পরিবর্তনের মধ্য দিয়ে, বিশ্বায়নের মধ্য দিয়ে। তা না হলে চায়ের দেশে গ্রামের দোকানে কফিও বিক্রি হয়! আর বিল কোনো ব্যাপার নয়, কিল যেন না পড়ে। ভিক্ষা চাই না মা, কুত্তা তাড়া। আর কিছু? আর হলো, কত বড় বড় বিলখেলাপি সামনে দিয়ে চলে গেল, আর এইটা নিয়ে আমরা লেবু–তিতা করছি কেন!
ছোটবেলার কথা মনে পড়ছে। আচ্ছা, আপনারা কি ছোটবেলায় ‘মাইর’ খেয়েছেন! বাসায় আম্মার মারার অস্ত্রের মধ্যে ছিল হাতপাখার ডাঁটা, স্যান্ডেল। স্কুলে শিক্ষকদের অস্ত্রের মধ্যে ছিল গাছের ডাল ভেঙে বানানো বেত, ডাস্টার এবং কখনো কখনো চক। আজহার স্যার চড় মারতেন দুই হাত দিয়ে, দুই গালে, একসঙ্গে। মারার সঙ্গে সঙ্গে তিনি দিতেন তাঁর সেই উপদেশ, যা আমি চিরকাল মান্য করে আসার চেষ্টা করেছি, অতিরিক্ত কথা এবং কাজ বিপদ ডাকিয়া আনে। 
আচ্ছা, ডাস্টার দিয়ে মারা যায় কীভাবে, এটা তো সবাই কল্পনা করতে পারছেন। চক দিয়ে কীভাবে মারা যাবে, নিশ্চয়ই ভাবছেন। আমি নিশ্চিত আমাদের কালের সবাই এই অভিজ্ঞতা স্মরণ করতে পারেন, কিন্তু আজকালকার বাচ্চাদের এই অভিজ্ঞতা থাকবে না। কারণ, এখন স্কুলে শারীরিক শাস্তি নিষিদ্ধ। চক দিয়ে মারার পদ্ধতি ছিল উত্তর কোরিয়ার পদ্ধতি। মানে ক্ষেপণাস্ত্র হিসেবে ব্যবহৃত হতো চক। মানে স্যাররা কোনো ছাত্রের ওপর রেগে গেলে চক ছুড়ে মারতেন তার দিকে। ডাস্টার না মেরে চক যে ছুড়ে মারতেন, এর দ্বারা বোঝা যায়, সেকালের শিক্ষকেরা সুবিবেচক ছিলেন। বিবেচক কথাটার মধ্যেই চক কথাটা লুকিয়ে আছে কি না! 
তবে আমাদের আম্মা মার দেওয়ার পরে একটা সামরিক শাসন জারি করতেন। কল্পনা করুন দৃশ্যটা। আম্মার এক হাতে স্যান্ডেল। তিনি মার দিচ্ছেন ধরা যাক আমার ছোট ভাইকে। ছোট ভাই তো মার খাওয়ার আগেই চিৎকার করে কাঁদতে শুরু করল। তখন আম্মা স্যান্ডেল বাগিয়ে বলতে লাগলেন, কাঁদবি না। কাঁদলে মার খাবি। সে এক জটিল পরিস্থিতি। কাঁদলে মার খাব। আর যদি না কাঁদি তাহলে তো মার খাবই। করবটা কী! তো ধরা যাক, আমার ছোট ভাই কেঁদেই ফেলল। তখন আম্মা দিলেন এক বাড়ি। সে আরও জোরে কেঁদে উঠল। এবার আম্মার উদ্যত স্যান্ডেল এবং হুংকার, কানবি না, কানবি না, থাম, থাম...কানলেই আরেকটা বাড়ি খাবি। ওই দৃশ্যটা দেখার মতো। ছোট ভাই কান্না থামানোর চেষ্টা করছে। কিন্তু পারছে না। একটা বাড়ি খাওয়ার পর তার কান্নাটা অকৃত্রিম হয়ে পড়েছে। এটা থামানোর মতো ব্রেক তার হাতে নাই। কিন্তু পরের মাইরটাও তো খাঁটি জিনিস, সেটার কবল থেকে বাঁচতে হলে থামতেই হবে। ওই সময় আমি নিজে খুব সংকটে পড়তাম। আমার ছোট ভাইয়ের এখন কি কাঁদা উচিত, নাকি থামা উচিত। আমি সিদ্ধান্ত নিতে পারতাম না। 
উত্তর কোরিয়ার কথা যখন এলই, তখন বলি—উত্তর কোরিয়ার কতগুলো কৌতুক পেয়েছি।  বিদ্যুৎ চমকালে আমরা কেন আলো আগে দেখি, শব্দ পরে শুনি? 
কারণ, আমাদের চোখ কানের সামনে।  এক লোক বিক্রি করছে আঙুর। সে হাঁক ছাড়ছে, বড় আঙুরে আছে ছোট বিচি, ছোট আঙুরে বিচি নাই। তার সব আঙুর বিক্রি হয়ে গেল। একজন বিক্রি করছে চিনাবাদাম। সে–ও দেখাদেখি হাঁক ছাড়ল, বড় বাদামে আছে ছোট বিচি, ছোট বাদামে বিচি নাই। তার বাদাম আর বিক্রি হলো না। একজন ভদ্রলোক ওজন কমাতে রোজ ব্যায়াম করেন। তিনি ঘোড়া চালান। ৩ মাসে ৩০ কেজি ওজন কমেছে ঘোড়াটার। 
এরপরেরটা কৌতুক না। খবর। এটা পেলাম মানবজমিন পত্রিকায়। উত্তর কোরিয়ার নির্বাচনের খবর। 
সরকারের সমর্থনে উল্লাস প্রকাশ করা উত্তর কোরীয়দের জীবনে গুরুত্বপূর্ণ দায়িত্ব। নির্বাচনের দিনে ১৭ বছর বয়সের ওপরে সব নাগরিককে ভোট দিতে যেতে হয়। আনুগত্যের প্রমাণ হিসেবে আপনাকে খুব ভোরে নির্বাচনকেন্দ্রে হাজির হতে হবে—এ কথা বলেছেন উত্তর কোরিয়াবিষয়ক 
একজন বিশেষজ্ঞ ফিয়োদর টার্টিস্কি। তিনি আরও বলেন, এর মানে হলো সবাই একসঙ্গে হাজির হওয়ার পর ভোটকেন্দ্রে লম্বা লাইন। 
এরপর ভোটার যখন ভোটকেন্দ্রে ঢুকবেন, তখন তাঁর হাতে একটি ব্যালট পেপার দেওয়া হবে। ব্যালট পেপারে একটাই নাম থাকবে। সেখানে কোনো কিছু লিখতে হবে না। কোনো বাক্সে টিক চিহ্ন থাকবে না। ভোটার শুধু ব্যালট পেপারটি নিয়ে একটি বাক্সে ভরে দেবেন। ভোটের বাক্সটিও সাধারণত খোলা অবস্থায় রাখা হয়। নির্বাচনকেন্দ্রে ভোটের বুথ থাকে। কিন্তু কেউ সেখানে যায় না—বলছেন বিশ্লেষকেরা। কারণ, সেটা করা হলে সেই ভোটারের আনুগত্য নিয়ে সন্দেহ তৈরি হতে পারে। 
মি. টার্টিস্কি বলেছেন, আপনি চাইলে ব্যালট পেপারের নামটিও কেটে দিতে পারেন। কিন্তু সেটা করলে নিশ্চিতভাবেই সরকারের গোপন পুলিশ আপনার সম্পর্কে খোঁজখবর শুরু করবে। এ ধরনের কাজ যারা করেছে, তাদের মধ্যে কয়েকজনকে পাগল আখ্যা দেওয়া হয়েছে। ভোট দেওয়া শেষ হয়ে গেলে ভোটাররা নির্বাচনকেন্দ্রের বাইরে যাবেন এবং সেখানে উপস্থিত অন্যান্য ভোটারের সঙ্গে মিলে আনন্দ প্রকাশ করবেন, এই কারণে যে দেশের সুযোগ্য নেতাদের প্রতি সমর্থন জানাতে পেরে আপনি খুবই খুশি। আমার আম্মার উদ্যত পাখার ডাঁটার সামনে যেমন কাঁদা নিষেধ ছিল, উত্তর কোরিয়ায় তেমনি হাসা বাধ্যতামূলক। 
উত্তর কোরিয়া আর আমেরিকার মধ্যে যখন রণহুংকার চলছিল, তখন ট্রাম্প তাঁর ভাষণে বলেন, ‘আমাকে কিম জং-উন বড় বড় চিঠি লিখেছেন। আমি জবাব দিই। চিঠি চালাচালি করতে করতে আমরা প্রেমে পড়ে গেছি।’ 
উত্তর কোরিয়ার বিশেষজ্ঞরা ট্রাম্পের এই কথা পরীক্ষা করে বলেন, এটা একটা কৌতুক! আসলে প্রেম হয়নি। 
আম্মাকে নিয়ে লেখা আমার একটা কবিতার শেষ ক’টা লাইন দিয়ে লেখাটা শেষ করি:
কাঁসার গেলাসে পানি ঢেলে আম্মা হাতে ধরে আছেন
মুখের ভাতটা শেষ হলে যদি আমি পানি চেয়ে বসি
সেই পানি না খেয়েই ফের যদি ঢাকা চলে আসি আমি
আম্মা গ্লাস হাতে দাঁড়িয়েই থাকবেন দাঁড়িয়েই থাকবেন তিনি যেন বায়েজিদ বোস্তামি।এই ছবি দেখুন। ছবিটি প্রকাশ করা হয়েছে বাংলা ট্রিবিউন–এ। বেশ কয়েক বছর আগে প্রথম আলো একটা মলাট বের করেছিল, ‘সেতুসংখ্যা’। তাতে আমরা দেখেছিলাম নানা রকমের সেতু, অর্ধসমাপ্ত, অসমাপ্ত। সমাপ্ত কিন্তু সড়ক নেই, অ্যাপ্রোচ রোড নেই, কাজেই লোকে নৌকা দিয়ে চলাচল করে। সেতুর পাশে আরেকটা সেতু।
কিন্তু এই সেতুটার ছবি দেখে আমার আর রাতে ঘুম আসছে না। নারায়ণগঞ্জ জেলার রূপগঞ্জের কায়েতপাড়া ইউনিয়নের এই সেতুর ছবি দেখে মাথার মধ্যে একটাই প্রশ্ন, সেতুটা খালের ওপর দিয়ে না বানিয়ে খালের পাশ দিয়ে বানানো হলো কেন? মানে সেতু তো হবে নদী বা খালের আড়াআড়ি, সমান্তরাল তো হবে না। এই সেতুটা কেন খালের সমান্তরাল করে বানানো হলো?
এই রাস্তাটা যদি সেতুটার সঙ্গে মিলিয়েও দেওয়া হয়, তাহলেও তো কোনো লাভ হচ্ছে না। তখন প্রশ্ন উঠবে, সেতুটা কেন বানানো হলো?
এই সব ভাবতে গিয়ে রাতের ঘুম আমার হারাম হয়ে গেছে।
ইয়ার্কি ডট কম নামে একটা রসিকতার সাইট আছে। তারা বলেছে, সেতুটি এই রাস্তার সঙ্গে মিলেছে প্যারালাল ওয়ার্ল্ডে। অর্থাৎ বিজ্ঞানীরা যে সমান্তরাল জগতের কথা কল্পনা করেন—এই পৃথিবীর মতো আরেকটা পৃথিবী কোথাও আছে—সেই পৃথিবীতে এই রাস্তা মিলে গেছে সেতুর সঙ্গে। এই সেতু আর রাস্তা গান গাইতে পারে: মরণের পরে যদি জীবন থাকে, সে জীবনে প্রিয়া তুমি আবার হবে।
এই মুহূর্তে সেতু নিয়ে যেসব কৌতুক আমরা জানি, তা আবার স্মরণ করতে পারি।
নেতা বললেন, আপনাদের গ্রামে আমি সেতু উপহার দেব।
জনসাধারণ বলল, আমাদের গ্রামে তো কোনো নদী নাই।
নেতা বললেন, প্রথমে নদী বানাব। তার ওপরে সেতু হবে।
 
বাংলাদেশের নেতা গেলেন চীনে। চীনের নেতা তাঁকে তাঁর বাসভবনে দাওয়াত করলেন। বাড়ি দেখে বাংলাদেশের নেতা অবাক। এত শান–শওকত। তিনি বললেন, কীভাবে পারলে তুমি এত দামি একটা বাড়ি বানাতে?
চীনের নেতা বাংলার নেতাকে তাঁর বাড়ির বারান্দায় নিয়ে গিয়ে বললেন, ওই দেখো। কী দেখতে পাও?
একটা সেতু।
ওই সেতুর টেন পারসেন্ট দিয়ে হয়েছে এই বাড়ি।
চীনের নেতা এলেন বাংলাদেশে। বাংলার নেতা তাঁকে তাঁর বাড়িতে আমন্ত্রণ জানালেন। বাড়ি দেখে চীনা নেতা অবাক। কীভাবে পারলে?
ওই দেখো, কী দেখতে পাও?
কিছু দেখতে পাই না।
ওইখানে একটা সেতু হওয়ার কথা ছিল। এই বাড়ি হলো তার হানড্রেড পারসেন্ট।
 
একটা খাল কাটার কথা। টাকা বরাদ্দ হয়েছে। প্রকল্প কর্তারা খাল কাটলেন না। পুরো টাকা আত্মসাৎ করলেন। কদিন পরে ইন্সপেক্টর আসছেন খাল দেখতে।
কর্তাদের মাথায় হাত। এখন কী হবে?
তখন তাঁরা চিঠি লিখলেন হেড অফিসে। আমাদের এলাকায় একটা খাল কাটার ফলে খুব অসুবিধা হচ্ছে। মশার কারণে ম্যালেরিয়া ছড়িয়ে পড়েছে। বন্যায় মানুষের কষ্ট হচ্ছে। এটা ভরাট করতে হবে। প্রকল্প প্রণীত হলো। বাজেট বরাদ্দ হলো। ইন্সপেক্টর এলেন। এসে দেখলেন, বাহ্‌। কাটা খাল নিখুঁতভাবে ভরাট করা হয়েছে। কাজটা এত সুন্দরভাবে সম্পন্ন হয়েছে যে মনেই হচ্ছে না এখানে কখনো কোনো খাল ছিল।
নতুন মন্ত্রিসভা গঠিত হয়েছে। আগেকার পরিকল্পনামন্ত্রী এখন হয়েছেন অর্থমন্ত্রী। তিনি বলেছেন, প্রথম ছয় মাসে এডিপির টাকা খরচ করা যায়নি তেমনভাবে। তিনি কাজের গতি বাড়াবেন।
আসলেই আমাদের দক্ষতা বাড়াতে হবে। টাকা খরচ করার দক্ষতা।
সাঁকো নিয়ে একটা প্রবাদ আছে, পাগলকে কেন মনে করিয়ে দিলে, ওরে পাগল, সাঁকো নাড়াস না।
হ‌ুমায়ূন আহমেদের একটা সায়েন্স ফিকশন গল্প পড়েছিলাম। একটা রোবট খুব বিপজ্জনক হয়ে উঠেছে। একে থামানো দরকার। তখন তার মালিক তাকে বলল, একটা প্রশ্নের সমাধান করো। একটা সাপ তার লেজ খেতে শুরু করল। লেজ খেতে খেতে সে মাথা পর্যন্ত আসছে। এরপর কী হবে?
এই দুশ্চিন্তায় রোবট হ্যাং করল।
আমার মাথা হ্যাং করছে। ওপরের ছবির সেতুটা কেন খালের আড়াআড়ি না বানিয়ে সমান্তরাল বানানো হলো! আমার মাথায় সবকিছু জট পাকিয়ে যাচ্ছে...
বছর ১২ বয়সের একটা ছেলেকে নিয়ে তার বাবা ট্রেনে করে যাচ্ছেন। ছেলেটা জানালা দিয়ে তাকিয়ে বাবাকে বলছে, বাবা, বাবা, দেখো, গাছগুলো সব পেছনের দিকে দৌড়াচ্ছে। বাবা, বাবা, দেখো, মেঘগুলো আমাদের সঙ্গে যাচ্ছে। বাবা বাবা, দেখো দেখো, কতগুলো গরু মাঠে চরছে। 
তখন একজন যাত্রী বাবাকে বললেন, আপনার ছেলেকে বোধ হয় ডাক্তার দেখানো দরকার। ওর বোধ হয় কোনো সমস্যা আছে। 
বাবা বললেন, আমার ছেলে বহুদিন ধরে চোখে দেখতে পেত না। আমরা সম্প্রতি অপারেশন করে চোখ সারিয়ে তুলতে সক্ষম হয়েছি। 
বাইরে থেকে দেখে চট করে কোনো সিদ্ধান্ত নিয়ে ফেলতে হয় না। কারণ, ভেতরে গভীরে অন্য কোনো গল্প থাকতে পারে। 
একটা গাধা গর্তে পড়ে গেছে। তার মালিক কৃষক তখন ওপর থেকে কোদাল দিয়ে গর্তে মাটি ফেলতে লাগল। মাটি পড়তে লাগল গাধার মাথায়–কানে। সে খুব বিরক্ত হতে লাগল। শেষে গর্তটা যখন বুজে আসতে লাগল, গাধাটা দেখতে পেল, সে বাইরে সবুজ ঘাস দেখতে পাচ্ছে। আরেকটু মাটি ফেলা হলে সে লাফিয়ে উঠতে পারল গর্তের বাইরে। গাধা কান–মাথা ঝেড়ে সবুজ ঘাসের দিকে চলে গেল। যাওয়ার আগে বলে গেল, ধন্যবাদ। 
অনেক সময় মনে হতে পারে, আমাদের বুঝি অপমান করা হচ্ছে, গায়ে-মাথায় ময়লা ছোড়া হচ্ছে। পরে আমরা বুঝতে পারি, যা করা হয়েছে, তা আমাদের ভালোর জন্যই। 
একটা হাতি বাঁধা এক পায়ে চিকন একটা দড়ি দিয়ে। পাশ দিয়ে যাচ্ছেন এক পথিক। তিনি বিস্মিত। এত বড় একটা প্রাণী, এত যার শক্তি, সামান্য একটা দড়ি দিয়ে তাকে বেঁধে রাখা গেল! তিনি গেলেন প্রশিক্ষকের কাছে। আমাকে বুঝিয়ে বলুন তো, এত বড় হাতি এই দুর্বল দড়িতে বেঁধে রাখা সম্ভব হয়েছে কীভাবে? 
প্রশিক্ষক বললেন, হাতিটা যখন ছোট ছিল, তখন তাকে এই দড়ি দিয়ে বেঁধে রাখা হতো। তখন সে এই দড়ি ছিঁড়তে পারত না। ওর ধারণা হয়েছে, এই দড়ি কখনো ছিঁড়বে না। তাই সে কখনো চেষ্টা করে না। 
জনগণও তেমনি। জনগণের ধারণা থাকে, তারা কখনো বাঁধন ছিঁড়ে বেরোতে পারবে না। তাদের নিজেদের যে কী শক্তি আছে, এটা তারা অনেক সময়ই অনুধাবন করে উঠতে পারে না। 
নোয়াম চমস্কি বলেন, ‘পপুলার কালচার থেকে শুরু করে প্রোপাগান্ডা ব্যবস্থার সর্বত্র একটা সার্বক্ষণিক চাপ আছে, জনগণকে এই কথা বিশ্বাস করাতে হবে। জনগণ অসহায়, তাদের একমাত্র ভূমিকা হলো সিদ্ধান্ত মেনে নেওয়া আর সিদ্ধান্ত পালন করা।’ 
নোয়াম চমস্কি তাঁর ১৯৬৭ সালে ‘বুদ্ধিজীবীর দায়িত্ব’ শীর্ষক বিখ্যাত বক্তৃতায় বলেছিলেন, ‘বুদ্ধিজীবীর দায়িত্ব হলো সত্য বলা এবং মিথ্যাকে উন্মোচন করা।’ 
ইতিহাসে এই কথা স্বর্ণাক্ষরে লেখা আছে যে আমাদের বুদ্ধিজীবীরা তাঁদের দায়িত্ব পালন করেছেন। তাঁরা সত্য উচ্চারণ করেছেন। কোন সত্য? সরকারি সত্য নয়। আইয়ুব খান, মোনায়েম খান যাকে সত্য বলে প্রচার করত তা নয়। ক্ষমতা যেটাকে সত্য বলে জনগণকে বিশ্বাস করাতে চাইত, তা নয়। তাঁরা নতুন কথা বলতেন। তাঁরা বিদ্রোহের কথা বলতেন। তাঁরা জনগণের জাগরণের কথা বলতেন। তাঁরা মানুষের মুক্তির কথা বলতেন। সে জন্য তাঁদের দাম দিতে হয়েছে। তাঁদের হত্যা করা হয়েছে। তালিকা প্রস্তুত করে ধরে নিয়ে যাওয়া হয়েছিল তাঁদের। পিঠমোড়া করে বেঁধে, চোখ বেঁধে তাঁদের ধরে নিয়ে গিয়েছিল আলবদর আর পাকিস্তানি সৈন্যরা। বিশ্ববিদ্যালয়ের শিক্ষক, লেখক, সাংবাদিক, চিকিৎসক, প্রকৌশলী, কবি...তাঁদের তালিকা ছিল বিশাল আর তাঁদের বাছাই ছিল নির্ভুল। ১৯৭১-এ বুদ্ধিজীবীদের হত্যার মধ্য দিয়ে যে শূন্যতা তৈরি হলো, যে ক্ষতি হলো এই জাতির, তা আজও পূর্ণ হয়নি। 
কিন্তু বুদ্ধিজীবিতার ওপরে হামলা আজও অব্যাহত আছে। এখনো তালিকা করা হচ্ছে লেখক-বুদ্ধিজীবী-চিন্তাশীল চিন্তার বিদ্রোহী মানুষদের, তাঁদের ওপর হামলা করা হচ্ছে। অন্যদিকে বুদ্ধিজীবীর প্রধান কাজ যে চিন্তার বিদ্রোহ, সেটাও আমরা ভুলে যাচ্ছি। ক্ষমতা, কায়েম হয়ে বসা ব্যবস্থা যাকে বুদ্ধিজীবিতা বলে, তাকেই অনুমোদন দেওয়া যেন দস্তুর হয়ে উঠছে। এটা খুব ভয়ানক লক্ষণ। 
একটা চিড়িয়াখানায় একটা উট আর তার বাচ্চা ছিল। 
বাচ্চাটা বলল, মা, আমাদের পিঠে কুঁজ থাকে কেন? 
আমরা হলাম উট। আমরা মরুভূমির প্রাণী। এই কুঁজে আমরা পানি সংরক্ষণ করি। মরুভূমির শুষ্ক প্রান্তরে যেন আমরা পানি ছাড়া চলতে পারি, তাই এই ব্যবস্থা। 
উটের বাচ্চা এরপর বলল, মা, আমাদের পা এত লম্বা কেন? শক্ত কেন? 
যাতে মরুভূমির তপ্ত বালুময় পথে আমরা চলতে পারি। 
মা, আমাদের চোখের পাপড়িগুলো এত বড় বড় কেন? 
মরুভূমির ধূলিকণা যাতে আমাদের চোখে না ঢোকে। রোদ যেন আমাদের দুচোখ ধাঁধিয়ে না দেয়। সে জন্য আমাদের চোখের পাপড়ি বড়। 
মা সবকিছুই যদি মরুভূমিতে চলার জন্য দেওয়া হয়ে থাকে, তাহলে আমরা চিড়িয়াখানার খাঁচার মধ্যে বন্দী কেন? 
গল্পগুলো ইন্টারনেটে পাওয়া এবং ইংরেজি থেকে অনূদিত। শেষ গল্পটা নিচ্ছি চণ্ডী লাহিড়ীর ‘চলমান প্রসঙ্গ’ থেকে। জার্মানির পররাষ্ট্রমন্ত্রী জর্জ লেবের প্রথম জীবনে ছিলেন রাজমিস্ত্রি। মন্ত্রী হওয়ার পর তাঁকে প্রশ্ন করা হয়, ‘প্রথম ও পরবর্তী জীবনের মধ্যে তফাত কোথায়?’ 
‘কোনো তফাত নেই। ওপরে উঠলে দুটি ক্ষেত্রেই মাথা ঘুরে যায়।’ ‘সারাক্ষণ ব্যস্ত থাকেন মোবাইল নিয়ে। ঘুমের বাইরে একটাই কাজ—মোবাইল স্ক্রলিং করা। ফলাফল, হাতের আঙুলগুলো বেঁকে গেছে।’ চীনা সংবাদমাধ্যম সাংহাইস্টের সূত্র ধরে এ নিয়ে প্রতিবেদন প্রকাশ করেছে ভারতীয় সংবাদমাধ্যম এনডিটিভি। 
প্রতিবেদনে বলা হয়, ঘটনাটি ঘটেছে চীনের হুনান প্রদেশের চাংসাইতে। তবে ওই নারীর নাম প্রকাশ করা হয়নি। আঙুলগুলো বেঁকে যাওয়ার জন্য তাঁকে বেশ কিছুদিন হাসপাতালে চিকিৎসা নিতে হয়েছে। 
চিকিৎসকেরা আঙুল বেঁকে যাওয়ার কারণ চিহ্নিত করতে পেরেছেন। তাঁরা বলছেন, ওই নারী ডান হাতে দিনের পর দিন ঘুম ছাড়া বাকি সময় মোবাইল স্ক্রলিং করতেন। তিনি এতটাই নিবিড়তার সঙ্গে স্ক্রলিং করতেন যে তাঁর বুড়ো আঙুল ছাড়া বাকি আঙুলগুলো একদম স্থির থাকত। 
চিকিৎসকদের মতে, নড়চড় ছাড়া আঙুলের এমন ব্যবহারের কারণে সেখানে রস ও রক্ত সরবরাহে ব্যাঘাত ঘটে। ফলে একপর্যায়ে আঙুলগুলো অসাড় হয়ে যায়। তাঁর ডান হাতে প্রচণ্ড ব্যথাও অনুভব হয়। 
ওই নারী আপাতত সুস্থ হয়ে যাওয়ার পর চিকিৎসকেরা বলছেন, তিনি সুস্থ হলেও আশা করছেন কেউ একনাগাড়ে এভাবে গ্যাজেট ব্যবহার করবে না। প্রতিবেদনে বলা হয়, আঙুল বেঁকে যাওয়ার বিষয়টি সামাজিক যোগাযোগমাধ্যমে ছড়িয়ে পড়েছে। 
এটা প্রথম আলোর ২৩ অক্টোবরের খবর। কিন্তু প্রথম আলো নিজে এই খবর তৈরি করেনি। সাংহাইস্ট থেকে এনডিটিভি হয়ে এই খবর এসেছে। 
আমি এই খবর বিশ্বাস করিনি। 
কারণ, ব্যবহারের ফলে যদি আঙুল বা হাতের ওপরে কোনো প্রভাব পড়ে, তাহলে বাঙালির আঙুল বহু আগেই বাঁকা হয়ে যেত। আঙুল জিনিসটা আমরা ব্যবহার করি ছিদ্রান্বেষণের জন্য। এবং অন্যের ত্রুটি পাই বা না পাই, আঙুলটা ব্যবহার করে ফেলি। বহু বছর আঙুল বাঁকা করে রেখেও যখন আমাদের সবাই বাঁকা আঙুল নিয়েই জন্মাচ্ছি না, কাজেই শুধু টাচফোন ব্যবহারের ফলে আঙুল বেঁকে যেতে পারে বলে মনে হয় না। আবার হতেও পারে। চীনে হয় না এমন কিছুই কি জগতে আছে! 
চীনা নারীর আঙুল বেঁকে গেছে কি যায়নি, এই নিয়ে আমার মনে প্রশ্ন আছে। কিন্তু ইংল্যান্ডের এই খবরটার সত্যতা সম্পর্কে নিঃসন্দেহ। খবরটা হলো ইংল্যান্ডে এক গবেষণা শেষে চিকিৎসকেরা বলছেন, মাত্রাতিরিক্ত টাচস্ক্রিন ব্যবহার করায় শিশুরা আর পেনসিল ঠিকভাবে ধরতে পারছে না। কারণ, তাদের হাতের পেশি ঠিকভাবে গঠিত হচ্ছে না। গবেষণাটা করেছে হার্ট অব ইংল্যান্ড ফাউন্ডেশন এনএইচএস। 
আমার নিজের ধারণা, আজ থেকে ২০ বছর পরে স্কুলে কোনো বাচ্চাকে আর হাতের লেখা লিখতে হবে না। তারা কি-বোর্ডে টাইপ করে লিখবে। তাদের আর হাতের লেখা জমা দিতে হবে না। কি-বোর্ডে টাইপ করে লিখে তারা ই-মেইল করে শিক্ষকের কাছে পাঠিয়ে দেবে। তারা স্বাক্ষরও করবে না। হাতের আঙুলের ছাপ দেবে। আর তারা পাসওয়ার্ড ব্যবহার করা শিখবে। তাতে ভালো হবে না খারাপ হবে, তা অবশ্য আমার জানা নেই। 
আমাদের বাংলা পাঠ্যপুস্তকে একটা প্রবন্ধ ছিল, ড. মুহম্মদ শহীদুল্লাহ্র লেখা—ভবিষ্যতের মানুষ। তাতে তিনি বলেছিলেন, গতস্য শোচনা নাস্তি, অতীত নিয়ে শোচনা করে কোনো লাভ নেই। ভবিষ্যতের ভাবনা ভাবাই জ্ঞানীর কাজ। ভবিষ্যতের মানুষ খাবে না, শুধু প্রয়োজনীয় ক্যালরি, ভিটামিন, মিনারেলস ইত্যাদির ক্যাপসুল খাবে; কাজ করবে না, শুধু আঙুল দিয়ে বোতাম টিপবে; আর শুধু ভাববে। কাজেই তার শুধু থাকবে মাথা, বিশাল গোলমাথা, পেট থাকবে না, তারা হাঁটবে না, কাজেই তাদের পা থাকবে না, থাকবে কতগুলো হাতের আঙুল। 
ওপরের দুটো খবর পড়ে আমার ড. মুহম্মদ শহীদুল্লাহর প্রবন্ধটার কথাই মনে পড়ছে। আমরা কি সেই যুগে প্রবেশ করতে যাচ্ছি? যেখানে আমাদের থাকবে শুধু মাথা আর হাতের আঙুল? 
তবে বাঙালির জিব কিন্তু থাকবে। বাঙালির আর কিছু না থাকুক, কথার বহর কিন্তু কমছে না। 
স্মার্টফোন নাকি একটা মাথানিচু প্রজন্ম তৈরি করছে। তারা সারাক্ষণ মাথা নিচু করে মোবাইল ফোনের দিকে তাকিয়ে থাকে। 
১৬ অক্টোবর ছিল বিশ্ব মেরুদণ্ড দিবস। আমি একটা থেরাপি সেন্টারে যাই ব্যথার চিকিৎসা নিতে। ওঁরা বলে দিয়েছিলেন, আপনারা ১৬ অক্টোবরে আসবেন, আমরা থেরাপি দেব, তবে আপনাদের সঙ্গে করে আনতে হবে একটা জিনিস। আর তা হলো মেরুদণ্ড। 
আমি ভাবছি, আমরা কি থেরাপি সেন্টারে যেতে পারব? আমাদের কারোরও কি আর মেরুদণ্ড আছে? 
আমরা তো সব কেঁচো হয়ে যাচ্ছি। অমেরুদণ্ডী প্রাণী। 
বিবর্তন যে আমাদের কোথায় নিয়ে যাবে, জানি না। মেরুদণ্ড লোপ পেলে অবশ্য ভালোই। মেরুদণ্ডের ব্যথা থাকবে না। 
ব্যাকপেইন আর নেকপেইন নিয়ে বড় পেরেশান হয়ে আছি। সময় ও নদীর স্রোত কারও জন্য অপেক্ষা করে না। মুখের কথা এবং ধনুকের তির একবার ছুটে গেলে আর ফেরে না। এই ধরনের কতগুলো কথা প্রচলিত আছে। কিন্তু এগুলো প্রাচীনকালের ধারণা। বর্তমান যুগ বিজ্ঞানের যুগ। পরীক্ষা দ্বারা এসব প্রাচীন ধারণা মিথ্যা প্রমাণ করে দেওয়া যায়। আমরা তা–ই দেব। তুমি যে টিউব থেকে টুথপেস্ট বের করো, সেটা আর সেই টিউবে ঢোকানো সম্ভব নয়। 
আমি এটা প্রায়ই করে থাকি। বেশি করে পেস্ট বের করে ফেলি। তারপর পেস্টের মধ্যে টিউবের মুখটা ধরি। আস্তে চাপ দিয়ে টিউবটা ফোলাতে থাকি। টুথপেস্ট টিউবে ঢুকে পড়ে।
ধনুক থেকে ছুটে যাওয়া তির কখনো ফিরিয়ে আনা যায় না। 
এটা না যাওয়ার কোনোই কারণ নেই। ধনুকের তির আর কত দূর যাবে। যে কেউ দৌড়ে গিয়ে তিরটা কুড়িয়ে আনতে পারবে। যেকোনো বাচ্চা ছেলেকে লাগিয়ে দিলে সে প্রতিবার তির নিক্ষেপের পর দৌড়ে গিয়ে তা ফিরিয়ে আনতে পারবে। 
এই মুহূর্তে এ বিষয়ে একটা কৌতুক বলে ফেলা যায়। একজন জাপানি, একজন আমেরিকান ও আরেকজন বাঙালি লঞ্চে ভ্রমণ করছে এবং গল্পগুজব করছে। জাপানি একটা ঘড়ি নদীতে ফেলে দিয়ে বলল, ‘আমাদের দেশে বহুত ঘড়ি আছে।’
আমেরিকানটা ১০০ ডলার পানিতে ফেলে দিয়ে বলল, ‘আমাদের বহুত ডলার আছে।’ 
বাংলাদেশিটা একটা বালককে পানিতে ফেলে দিল। বলল, ‘আমাদের দেশে মানুষ অনেক আছে।’ 
একটু পরে ছেলেটা ডুবসাঁতার দিয়ে ঘড়িটা আর ডলারটা তুলে নিয়ে লঞ্চে উঠে পড়ল।
 সময় ও নদীর স্রোত কারও জন্য অপেক্ষা করে না। করাতে চাইলেই করে। 
প্রথমে আসি সময়ে। আগে মনে করা হতো, সময় বয়েই চলেছে। কিন্তু আইনস্টাইনের থিওরি অব রিলেটিভিটির পর আমরা জানি, সময় আসলে আপেক্ষিক। সময় সারা জগতে একইভাবে বয়ে চলে না। স্টিফেন হকিংয়ের আ ব্রিফ হিস্ট্রি অব টাইম বইয়ে আছে, দুটি যমজ ছেলের একটাকে রাখা হলো সমুদ্রসৈকতে, আরেকটাকে রাখা হলো পাহাড়ের চূড়ায়। অনেক বছর পর দেখা যাবে, দুই ছেলের বয়স দুই রকম হয়েছে। কারণ, উচ্চতাভেদে সময়ের গতিও ভিন্ন। হকিং বলেছেন, এটা কোনো কাল্পনিক কাহিনি নয়। স্যাটেলাইট থেকে যখন সিগন্যাল পাঠানো হয়, তখন একেক উচ্চতায় সময় যে একেক গতিতে চলছে, তা হিসাবের মধ্যে নিয়েই পাঠানো হয়। 
আইজ্যাক আসিমভের একটা সায়েন্স ফিকশন আছে। একবার শেক্সপিয়ার টাইম মেশিনে চড়ে বর্তমানের পৃথিবীতে চলে আসেন। তিনি একটা বিশ্ববিদ্যালয়ের ইংরেজি সাহিত্যের ক্লাসে ঢুকে পড়েন। সেই ক্লাসে শেক্সপিয়ার বিষয়েই পড়ানো হচ্ছিল।
শেক্সপিয়ার সেই ক্লাসে ঢুকে পড়েন। তিনি বাধ্য ছাত্রের মতো ক্লাস করেন। তারপর পরীক্ষা। শেক্সপিয়ারও পরীক্ষায় অংশগ্রহণ করেন এবং তিনি সেই পরীক্ষায় ফেল করেন। 
কাজেই সময় কারও জন্য অপেক্ষা করে না, এটা ঠিক নয়। যেমন আলো সব সময় সরলরেখার মতো সোজা চলে এটাও ঠিক নয়। আলো যখন কোনো বড় গ্রহের পাশ দিয়ে যায়, তখন সেই গ্রহের টানে আলো বেঁকে যায়। আইনস্টাইন এটা বলেছিলেন। বলেছিলেন, সূর্যগ্রহণের সময় এই বাঁক দেখতে পাওয়া যাবে। তাঁর কথা সত্য বলে প্রমাণিত হয়েছে। সূর্যগ্রহণের দিন দক্ষিণ আফ্রিকায় গিয়ে বৈজ্ঞানিকেরা প্রমাণ করেছেন যে আলো বেঁকে যায়। 
এবার আসি ‘নদীর স্রোত কারও জন্য অপেক্ষা করে না’—এই কথায়। বাঁধ দিলেই নদীর স্রোত অপেক্ষা করে।
এই রকম নদী আমি কয়েকটা দেখেছি। নদী সমুদ্রে গিয়ে মিশছে। নদীর উচ্চতা আর সমুদ্রের উচ্চতা এক নয়। তো আমরা জাহাজে করে যাচ্ছি। প্রথমে জাহাজটা একটা খালে ঢোকানো হয়। তারপর খালের মুখটা বন্ধ করে দেওয়া হয়। তারপর সেই খালের পানির উচ্চতা বেড়ে সমুদ্রের সমান হয়। তখন খালের মুখ খুলে দেওয়া হয়। কাজেই মানুষ চাইলেই নদীর গতিপথ বদলে দিতে পারে। নদীর স্রোতকে নিজের মর্জিমতো বইয়ে দিতে বা থামিয়ে দিতে পারে। 
এটা নির্ভর করছে আপনার ক্ষমতার ওপরে। আপনার যদি ক্ষমতা থেকে থাকে, তাহলে আপনি অবশ্যই নদীর স্রোতকে নিয়ন্ত্রণ করতে পারবেন।
 কামান থেকে নিক্ষিপ্ত গোলা আর ফিরিয়ে আনা যায় না। 
এটাও সত্য নয়। আগেকার দিনে কামানের মুখে মানুষকে বেঁধে গোলা ছোড়া হতো, এটা ছিল ভয়ংকর এক শাস্তি। কাজেই গোলাটা কিসের তৈরি, তার ওপরে নির্ভর করছে। আমরা জানি, খেলনা বন্দুকের রাবারের গুলি বারবার করে ছোড়া যায়। কাজেই কামানের গোলাটা যদি রিউইজেবল করে বানানো যায়, তাহলে কামানের ছুড়ে মারা গোলাও আবার ব্যবহার করা যাবে। মুখ থেকে ছুটে যাওয়া কথা আর ফিরিয়ে আনা যায় না। 
এটাও নির্ভর করছে আপনার ক্ষমতার ওপরে। আপনার যদি ক্ষমতা থাকে, তাহলে আপনি সকালে একটা কথা, বিকেলে আরেকটা কথা বলতে পারেন। কোনো অসুবিধা নেই। আবার আপনি যদি ক্ষমতাহীন হন, তাহলে আপনার কথার কি–বা দাম। 
একটা কৌতুক বলি। 
তিন দেশের পুলিশকে ট্রেনিং দেওয়া হলো। ট্রেনিং শেষে পুলিশদের বলা হলো, ‘যাও, বন থেকে হরিণ ধরে আনো।’ জাপানের পুলিশ এক ঘণ্টায় একটা হরিণ ধরে আনল। আমেরিকার পুলিশ দুই ঘণ্টা পরে ৫০০টা হরিণ এনে হাজির করল। আর তৃতীয় দেশের পুলিশ একটা ছাগল ধরে আনল দুই দিন পর। 
‘কী ব্যাপার? ছাগল কেন আনলা? হরিণ আনার কথা।’ 
‘খালি তারে রিমান্ডে নিতে দেন। সে নিজেই স্বীকার করব, সে হরিণ।’ 
‘আনতে দুই দিন লাগল? 
‘আরে, ধরছি তো দুই দিন আগেই, কিন্তু শ্যোন অ্যারেস্ট দেখাব আজকে...।’ 
আপনি যদি ক্ষমতাবান হন, তাহলে আপনার ইচ্ছামতো কথার নড়চড় হতে পারে। আর আপনি যদি ক্ষমতার শিকার হন তাহলে ক্ষমতাবানেরা যখন যা বলবেন, তখন তা–ই আপনাকে মানতে হবে। 
মুখ থেকে বেরিয়ে যাওয়া কথাও গিলে ফেলা যায়। অসুবিধা হয় না। তবে চীনা বিজ্ঞানীদের বললে তাঁরা এই যন্ত্র বানিয়ে ফেলবেন, যেখানে মুখ থেকে বেরিয়ে যাওয়া কথাকে ডিলিট করা যাবে, ফিরিয়েও আনা যাবে। 
শেষতম উপদেশ: যা তুমি আজ করতে পারো, তা কালকের জন্য ফেলে রেখো না। 
সব সময়ই একটা পরশু দিন আসবে।
কটা গ্লাস হাতে একজন শিক্ষক দাঁড়ালেন ছাত্রদের সামনে। ‘দেখো, আমার হাতে একটা গ্লাস। আর এই জগে আছে পানি।’ 
ছাত্ররা উসখুস করতে লাগল। 
‘কী হলো?’ 
‘স্যার, আমরা জানি আপনি কী বলবেন।’ 
‘কী বলব?’ 
একজন ছাত্র দাঁড়িয়ে বলল, ‘আপনি অর্ধেকটা খালি আর অর্ধেকটা ভরার গল্প বলবেন। হতাশাবাদী আর আশাবাদীর গল্প।’ 
স্যার বললেন, ‘হ্যাঁ, আমি তা বলতে পারতাম বটে। কিন্তু আমি তা বলব না।’
তখন আরেকজন ছাত্র দাঁড়াল। সে বলল, ‘স্যার, আপনি মানসিক চাপের উদাহরণ দেবেন। বলবেন, এই গ্লাস হাতে আমি যদি পাঁচ মিনিট দাঁড়িয়ে থাকি, তাহলে এটাকে তেমন ভারী মনে হবে না। কিন্তু আমি যদি পাঁচ ঘণ্টা গ্লাস হাতে দাঁড়িয়ে থাকি, তাহলে আমার হাত ধরে আসবে, হাত অবশ হয়ে যাবে। স্ট্রেস বা মানসিক চাপও সেই রকম। পাঁচ মিনিট মনে রাখলে চাপ পড়ে না, সারা দিন বয়ে বেড়ালে চাপ বাড়ে।’ 
‘বাহ্। তুমি খুব ভালো বলেছ। কিন্তু আমি এটাও বলব না।’ শিক্ষক বললেন। 
এবার আরেকজন দাঁড়াল। সে বলল, ‘স্যার, আপনি ওই পরীক্ষাটা করবেন।’ 
‘কোনটা?’
‘আপনি প্রথমে গ্লাসে পাথর ভরবেন। তারপর বলবেন, এটা কি পূর্ণ হয়েছে? আমরা বলব, হ্যাঁ। এরপর আপনি এর ভেতরে ছোট ছোট নুড়ি ঢালবেন। আবার গ্লাসটা পূর্ণ দেখাবে। আপনি তারপর এর মধ্যে বালি ভরবেন। তারপর আপনি এর মধ্যে পানি ঢালবেন। আপনি বলবেন, “এ থেকে আমরা খুব গুরুত্বপূর্ণ কিছু জিনিস শিখব। এই যে পাত্রটা দেখছ, এটা হলো আমাদের জীবন। এই যে বড় বড় পাথরখণ্ড, এগুলো হলো আমাদের জীবনের সবচেয়ে গুরুত্বপূর্ণ জিনিস। আমাদের পরিবার, বাবা-মা, ভাইবোন, স্বামী-স্ত্রী, সন্তান, আমাদের স্বাস্থ্য, আমাদের শিক্ষা। আর নুড়িগুলো হলো আমাদের বিষয়সম্পত্তি, আমাদের গাড়ি-বাড়ি, আমাদের টেলিভিশন, আমাদের টেলিফোন, আমাদের বাগান। আর বালু হলো বাকি সবকিছু, আমাদের জীবনে আর যা যা করতে হয়। প্রথমেই যদি আমরা ছোট ছোট জিনিস দিয়ে জীবনটাকে ভরে ফেলি, তাহলে বড় কাজগুলো করা হবে না। কাজেই সব সময় পরিবারকে সময় দেবে, বাবা-মায়ের যত্ন নেবে, নিজের স্বাস্থ্যের দিকে খেয়াল রাখবে, লেখাপড়া করবে। তারপর গাড়ি-বাড়ি, কম্পিউটার-টেলিফোন এসবের দিকে নজর দেবে।’’
তারপর আপনি বলবেন, “আর পানি হলো আনন্দ। মানুষের জন্য কিছু করা। সেবার ব্রত। তুমি যা-ই করো না কেন, জীবন আনন্দময়। মানুষের জন্য, মানবতার জন্য সর্বদাই কিছু না কিছু করার সময় তুমি বের করতে পারবে। মানুষের উপকারে আসতে পারবে। তাতেও তুমি অনেক আনন্দ পাবে। জীবনটাকে যত আঁটসাঁট মনে হোক না কেন, যতই তুমি ব্যস্ত থাকো না কেন, জীবনকে উপভোগ করো। আর যেন সবচেয়ে ভালোভাবে জীবনটাকে আনন্দপূর্ণ করে তোলা যায়, অপরের মুখে হাসি ফোটানোর মাধ্যমে।’”
স্যার হেসে ফেললেন, ‘তোমরা দেখি সবই জানো।’ 
সবাই বলল, ‘জি স্যার।’
স্যার বললেন, ‘আমি তাহলে নতুন কী করতে পারি। আচ্ছা এই যে দেখছ, এই গ্লাসটা খালি। কিন্তু এটা কি আসলে খালি? না। এর ভেতরে আসলে বাতাস আছে। এখন আমি এর অর্ধেকটায় পানি ভরলাম। আশাবাদীরা বলবে, অর্ধেক ভরা। হতাশাবাদীরা বলবে, অর্ধেক খালি। আর আমরা বলব, এর অর্ধেকটায় আছে পানি, আর অর্ধেকটায় আছে বাতাস। এবার আমি গ্লাসের পানিতে এক চামচ চিনি দিলাম। কী বুঝলাম? এটা আর পানি রইল না। হয়ে গেল শরবত। এবার এক চিমটি লবণ দিলাম। এবার একটা হয়ে গেল খাবার স্যালাইন।
কাজেই খালি চোখে যা দেখা যায়, তার সবটা সত্য নয়। কিন্তু আমি এবার যা করব, তা হলো এক গ্লাস পানিতে একটা ডিম ছেড়ে দেব। দেখো, ডিমটা ডুবে গেছে। কিন্তু পানিতে লবণ কিংবা চিনি মিশিয়ে একই ডিম ছেড়ে দিলে দেখো, ডিমটা ভাসছে। এটা হলো প্লবতার পরীক্ষা। তরলের আপেক্ষিক গুরুত্ব বাড়ল বলে ডিমটা ভেসে উঠল। এবার আমি গ্লাসভরা পানি নিয়ে মুখে একটা কাগজ দিলাম। এবার গ্লাসটা উল্টে দিলাম। হাত ছেড়ে দিলাম। দেখো, কাগজটা পড়ছে না, পানি পড়ছে না। এটা হচ্ছে বাতাসের ঊর্ধ্ব চাপের কারণে। আমার ক্লাস আজকের মতো শেষ। আজকের ক্লাস থেকে আমরা কী শিখলাম?’ 
একজন ছাত্র দাঁড়িয়ে বলল, ‘আমরা কোনো কিছুর শুরু দেখেই ধরে নিই শেষটা কী হবে, কিন্তু সব সময় শেষটা এক রকম না-ও হতে পারে।’ 
‘আচ্ছা, এবার আরও দুটো কথা বলি। পানির অপর নাম কী?’ 
‘জীবন,’ ছাত্ররা বলল। 
‘কিন্তু তোমরা কি জানো, কেউ যদি ২০-৩০ জগ পানি খায়, কী হবে?’ 
‘না স্যার।’
‘সে মারা যাবে। এর দ্বারা আমরা কী বুঝলাম? সবকিছুই করতে হয় পরিমিতভাবে। অতিরিক্ত পানি খেলেও মানুষ মারা যাবে। অতিরিক্ত কিছুই করা যাবে না, না ফেসবুক, না খাওয়াদাওয়া। সবকিছুই করতে হবে পরিমিত। আর বায়েজিদ বোস্তামীকে তাঁর মা বলেছিলেন এক গ্লাস পানি আনতে। বালক বায়েজিদ বোস্তামী পানি এনে দেখলেন, মা ঘুমিয়ে পড়েছেন। বায়েজিদ বোস্তামী সারা রাত মায়ের শিয়রের কাছে পানি নিয়ে দাঁড়িয়ে রইলেন। মাকে ভালোবাসবে। মা, মাতৃভূমি আর মাতৃভাষা। তিন মাকেই আমরা সবাই ভালোবাসব। আজকের মতো এখানেই শেষ।’
আশা জাগাচ্ছে দেশি গরু। না। এটা কোনো রসিকতা নয়। প্রথম আলোর ছাপা পত্রিকায় প্রকাশিত ইফতেখার মাহমুদের প্রতিবেদন। দেশে গরুর নতুন নতুন খামার গড়ে উঠেছে। বাংলাদেশ ডেইরি ফারমার্স অ্যাসোসিয়েশনের সাধারণ সম্পাদক শাহ ইমরান প্রথম আলোকে বলেন, ‘গত তিন বছরে দেশে ১৫ হাজার নতুন খামার গড়ে উঠেছে। অনলাইন ও খামার থেকে অনেকে গরু বিক্রি শুরু করে দিয়েছেন। আশা করি, এবার কোরবানির ঈদে গরুর কোনো সংকট হবে না। দেশি গরু দিয়েই আমরা এবার দেশের চাহিদা মেটাতে পারব।’
এর আগে প্রথম আলোর অরণ্যে রোদন কলামে আমি এই কথা লিখেছিলাম (১০ এপ্রিল ২০১৫): 
ভারতের স্বরাষ্ট্রমন্ত্রী রাজনাথ সিং বিএসএফের জওয়ানদের বলেছেন, বাংলাদেশে গরু পাচার বন্ধ করতে হবে। তাঁর কাছে খবর আছে, ভারতের সীমান্তে কড়াকড়ি বাড়ানোয় বাংলাদেশে গরুর মাংসের দাম ৩০ শতাংশ বেড়ে গেছে। গরু পাচার সম্পূর্ণ বন্ধ করা হলে বাংলাদেশে গরুর মাংসের দাম আরও ৭০ শতাংশ বেড়ে যাবে। তখন ওখানকার মানুষ গরু খাওয়া সম্পূর্ণ বন্ধ করে দেবে। টাইমস অব ইন্ডিয়ার খবর
কাজেই এটাকে বেখবর বলে উড়িয়ে দেওয়ার অবকাশ নেই। বাংলাদেশের পত্রিকা ডেইলি স্টার এই উক্তিটাকে দিনের উদ্ধৃতি হিসেবে ছেপেছেও। এরই প্রেক্ষাপটে আমার মন্তব্য ছিল: 
বাংলাদেশ অলৌকিক সব উন্নতির নজির দেখিয়ে পৃথিবীকে নানা দিক থেকে অবাক করছে। ‘বাংলাদেশ মিরাকল’ নামে সেসব প্রচলিত ও প্রশংসিত। এত চাহিদা সত্ত্বেও বাংলাদেশে ইলিশ উৎপাদন বেড়েছে। মাছ উৎপাদনে তো রীতিমতো রুপালি বিপ্লব ঘটে গেছে। জ্যান্ত পাঙাশ মাছ লাফাচ্ছে, খাওয়ার লোক নেই। ডিম, দুধ, কলা থেকে শুরু করে বাউকুল-সর্বত্র বিপ্লব ঘটে গেছে। মাছ উৎপাদনে বাংলাদেশ পৃথিবীর চার নম্বরে। বাংলাদেশের সৃজনশীল ও পরিশ্রমী মানুষ যদি একবার বোঝে গরু উৎপাদনটা লাভজনক, তাহলে আগামী চার বছরের মধ্যে বাংলাদেশে গরু-বিপ্লব সম্পন্ন হয়ে যাবে। আমরা সেই বিপ্লবকে ‘শিং বিপ্লব’ নাম দিতে পারি। দেখবেন, আমাদের ঘরে ঘরে, উঠোনে, মাঠে-ঘাটে, খামারে গরু আর গরু, কত জাতের গরুই না চাষ করা হবে। তার ফলটা আমরা জাতীয় অর্থনীতিতে যোগ হতে দেখব, ৩১ হাজার কোটি টাকা বাঁচবে নগদে, তারপর মধ্যপ্রাচ্যের দেশগুলোয় রপ্তানি করব গরুর মাংস। শুধু কি মাংস, আমাদের খেতে-খামারে রাসায়নিক সার দরকার হবে না-গোবর বড় উৎকৃষ্ট সার-কৃষিতে উৎপাদন বাড়বে, পরিবেশ বাঁচবে, সার খাত থেকে বেঁচে যাবে বৈদেশিক মুদ্রা। আমাদের চামড়া উৎপাদন আর রপ্তানি বাড়বে, চামড়াশিল্পে উন্নতি ঘটবে। আমরা সস্তায় জুতা পরব আর গরুর লেজের রোম দিয়ে বুরুশ বানিয়ে সেই জুতা পালিশ করব!
মাত্র তিন বছরে আমার ভবিষ্যদ্বাণী ফলে যাচ্ছে। শাবাশ বাংলাদেশ। শাবাশ বাংলাদেশের উদ্যোক্তারা।
বাংলাদেশের মেয়েরা এশিয়া কাপ ক্রিকেটে চ্যাম্পিয়ন হয়েছে। বাংলাদেশের মেয়েরা পাকিস্তানকে হারিয়ে দিয়েছে ১৪-০ গোলে। বাংলাদেশের কৃষকেরা বিশ্ব চ্যাম্পিয়ন। 
বাংলাদেশে জনসংখ্যার যে ঘনত্ব, সেই অনুযায়ী সাজানো হলে সারা পৃথিবীর মানুষ যুক্তরাষ্ট্রের অর্ধেকটায় এঁটে যাবে। বাকি অর্ধেক আমেরিকা পড়ে থাকবে ফাঁকা। আজকে আমেরিকার কৃষককে যদি বলা হয়, সারা পৃথিবীর মানুষকে খাওয়াতে হবে, সারা বছর, ডাবল ডাবল খাওয়া, পৃথিবীর আর কোথাও চাষ হবে না, তাহলে তাদের ওপরে যে চাপ পড়ত, সেই পরিমাণ চাপ বাংলাদেশের কৃষকেরা বহন করে চলেছেন এবং চলেছেন সার্থকতার সঙ্গে।
কাজেই আশা জাগাচ্ছে গরু, কথাটাকে তির্যক অর্থে দেখার কিছু নাই। যদিও আমাদের ছোটবেলায় স্যাররা খারাপ ছাত্রদের গরু বলেই ডাকতেন। দেশে গাধা নেই বলেই হয়তো গরুর কথাটা আসত, তা না হলে গাধা বলেই আমাদের ডাকার সম্ভাবনা বেশি ছিল। সেই যে এক চাষা স্কুলে গাধাটাকে নিয়ে গিয়েছিল ভর্তি করাতে, কারণ সে মাস্টার মশাইকে বলতে শুনেছিল, কত গাধা পিটিয়ে মানুষ করলাম, আর তোকে মানুষ করতে পারব না।
গরু নিয়ে কোনো কৌতুক মনে পড়ছে না। শুধু ইশপের গল্পে এক ব্যাঙ গরু হতে চেয়ে পেট ফোলাতে ফোলাতে মরেই গিয়েছিল।
ছাগল বিষয়ে কৌতুকটা ফেসবুকে ব্যাপক প্রচলিত। সেটা একবার গদ্যকার্টুনে লিখেছিলাম। আবার কপি পেস্ট করলে কি আপনারা রাগ করবেন? 


এক রাজা তাঁর প্রাসাদে একটা ঘণ্টা স্থাপন করলেন। বাইরে দড়ি থাকবে। যে-ই বিচার চাইবে, দড়ি ধরে টানবে। একদিন ঘণ্টা বাজছে তো বাজছেই, আর থামে না।
কারণ কী। দেখা গেল, এক ঘোড়া দড়ির খড় খেয়ে ফেলছে। কার ঘোড়া এটা? এক সৈনিক এই বুড়ো ঘোড়াটাকে তাড়িয়ে দিয়েছে। বিচার বসল। সৈনিকটাকে বাধ্য করা হলো ঘোড়াটাকে ফিরিয়ে নিতে।
আমাদের কৃষকেরা আমাদের আশা দেখাচ্ছেন। আমরা আশা পাচ্ছি গরুতে। শিগগিরই আমরা আশা পাব ঘোড়াতেও।
ন্যায়বিচারের ঘণ্টাও নিশ্চয় বেজে উঠবে।
ঈদ মোবারক। আবদুল্লাহ আবু সায়ীদ কখনো বসে বক্তৃতা করেন না। তাঁর শরীর যতই অসুস্থ থাকুক না কেন। কেন করেন না? সেই গল্পটাও জানা গেল নিউইয়র্কে বসে। ওখানে অনুষ্ঠিত হলো বইমেলা। তাতে ঢাকা থেকে প্রকাশকেরা যোগ দিয়েছেন, লেখক-শিল্পীরা গেছেন, উত্তর আমেরিকা তো বটেই, জার্মানি থেকে পর্যন্ত গেছেন বাংলা ভাষার লেখকেরা। নিউইয়র্কে ২৭ বছর ধরে হয়ে আসছে এই বাংলা বইমেলা। এর আয়োজক মুক্তধারা নিউইয়র্ক। এ বছর ২২, ২৩ ও ২৪ জুনে নিউইয়র্কের জ্যাকসন হাইটসে অনুষ্ঠিত হয় বইমেলা। তাতে একটা পর্বে বক্তা ছিলেন অধ্যাপক আবদুল্লাহ আবু সায়ীদ। আমি স্যারের সঙ্গে দেখা করে জানতে চাইলাম, কেমন আছেন? স্যার বললেন, নাহ্‌। বেশ খারাপ। আবদুল্লাহ আবু সায়ীদ নিজে যখন ছাত্র ছিলেন, তখন একদিন তাঁদের ক্লাসে একজন শিক্ষক এলেন ক্লাস নিতে। স্যারকে দেখেই বোঝা যাচ্ছে, তিনি ভীষণ কাহিল। গলা দিয়ে স্বর বেরোচ্ছে না। দাঁড়াতেও পারছেন না। ছাত্ররা বলল, স্যার, আপনি বসে বক্তৃতা করুন। স্যার বললেন, না, তা হয় না। কারণ, আমি যখন ক্লাসরুমে ঢুকেছিলাম, তখন তোমরা দাঁড়িয়ে আমাকে সম্মান দেখিয়েছ। এখন আমার কর্তব্য হলো, সেই সম্মান তোমাদেরকে ফিরিয়ে দেওয়া। কাজেই আমি যতক্ষণ ক্লাস নেব, ততক্ষণ আমাকে দাঁড়িয়ে থাকতে হবে। আবদুল্লাহ আবু সায়ীদও নিউইয়র্কের বইমেলার মঞ্চে অসুস্থ শরীর নিয়েও দাঁড়িয়ে কথা বললেন। আর অধ্যাপক সায়ীদ যখন কথা বলেন, তখন শুধু তাঁর নিজের অসুস্থতাই যে উড়ে পালিয়ে যায়, তা নয়, তাঁর সমস্ত শ্রোতাও সজীব-সতেজ হয়ে পড়ে। তা-ই হলো। নিউইয়র্কের বইমেলায় গিয়েছিলেন বাংলা একাডেমির মহাপরিচালক শামসুজ্জামান খান। বইমেলা উদ্বোধন করেছেন নাট্যজন রামেন্দু মজুমদার। উদ্বোধনের পরের বক্তৃতায় শামসুজ্জামান খান জানালেন, বইমেলা ঢাকায় প্রথম শুরু করেন সরদার জয়েন উদ্দীন। তাঁর কাছে বিদেশি বইমেলার চিঠি এসেছিল। তিনি তখন ভাবলেন, বাহ্‌, এ তো ভীষণ আশ্চর্য এক মেলা, কত কিছুর মেলার কথা শুনেছি, বারুনির মেলা, রথের মেলা, হাঁড়িকুঁড়ির মেলা, তরমুজের মেলা—বইয়েরও মেলা হয়! তিনি নারায়ণগঞ্জে বইমেলার আয়োজন করেন। সেখানে একটা গরু বাঁধা ছিল। তার গায়ে লেখা ছিল: আমি বই পড়ি না। আনোয়ারা সৈয়দ হকও গিয়েছিলেন মেলায়। তিনি যেমন কবি ও কথাসাহিত্যিক, তেমনি তিনি মনোরোগ বিশেষজ্ঞ। একটা ঘরোয়া সেমিনারে তিনি বললেন, লেখালেখি একধরনের মানসিক ব্যাধি। ওসিডি। অবসেসিভ কমপালসিভ ডিসঅর্ডার। এই ধরনের রোগীরা একটা জিনিস নিয়ে বারবার করে বলতে থাকে, একই জিনিস বারবার করতে থাকে। কারও হয়তো মনে হয়, বাসা থেকে বেরিয়েছি, ঘরে তালা দেওয়া হয় নাই। তিনি বারবার করে ফিরে আসেন। দেখেন, তালা দেওয়া হয়েছে তো। কেউবা শুধু হাত ধোয়। বারবার করে হাত ধোয়। তারপরও মনে হয়, হাতে ময়লা লেগেই আছে। তো যার এই রোগ আছে, সে হয়তো একবার হাত ধুলো, দুবার হাত ধুলো, পাঁচবারের পর মনে হলো, এবার পরিষ্কার হয়েছে। সে শান্ত হলো। শান্তি পেল। কিন্তু কতক্ষণ আর। একটু পর সে আবার হাত ধুতে শুরু করল। লেখকেরাও এই রকম। একটা লেখা লিখে মনে হবে, হয়নি। আবার লিখতে হবে। আবারও লিখল। তারপর মনে হলো, না, হয়নি। আবার লিখল। একবার মনে হলো, হ্যাঁ, হয়েছে। খানিকক্ষণ শান্তি। কিন্তু সেও ক্ষণিকের। আবারও লিখতে শুরু করল। নিউইয়র্কের কবি আবু রায়হান আমার বন্ধুমানুষ। গাড়িতে করে তিনি আমাদের নানা জায়গায় নিয়ে গেছেন। ওসিডি নিয়ে তিনি এবার একটা কৌতুক বলেছেন, প্রসঙ্গত বলে ফেলা যায়। এক রোগী মানসিক চিকিৎসককে বলল, আমার সমস্যা হলো সব সময় মনে হয়, খাটের নিচে চোর লুকিয়ে আছে। আমি তাই রাতের বেলা বিছানা থেকে নেমে খাটের নিচে তল্লাশি করি, দেখি চোর আছে কি না, তখন মনে হয় চোর আমার পেছনে। তখন খাটে বসি, দেখি সামনে চোর নাই, তাহলে নিশ্চয়ই খাটের নিচে আবার লুকিয়েছে। সারা রাত এই করি। আর ঘুম হয় না। ডাক্তার বললেন, আপনার ওসিডি হয়েছে, সেরে যাবে, আপনি সপ্তাহে দুই দিন সেশন দেবেন আমার সঙ্গে, প্রতি সেশনে লাগবে ৫০০ ডলার। পরে রোগী আর আসেন না। ডাক্তারের সঙ্গে পথে তাঁর দেখা। ডাক্তার বললেন, কই, আর তো এলেন না। রোগী বললেন, আপনি সপ্তাহে ১০০০ ডলার চেয়েছেন, বছরে ৫২ হাজার। আমি ১০ ডলারে কাজ সেরে ফেলেছি। কী রকম? আমি ১০ ডলার দিয়ে একটা করাত কিনে খাটের পায়া চারটা কেটে ফেলেছি। আবু রায়হান গাড়িতে চলতে চলতে বললেন, আরেকটা কৌতুক বলি! বইমেলা নিয়ে! সময় প্রকাশনীর ফরিদ আহমেদ বললেন, বলেন। তিনি বললেন, নিউইয়র্কের এক সংগঠন তাদের সাংস্কৃতিক অনুষ্ঠানের সঙ্গে বইমেলা করতে বলল। আমি এখানে একটা প্রকাশকের প্রতিনিধি হিসেবে বইমেলায় নিয়মিত স্টল দিতে অভ্যস্ত। গেলাম সেখানে। স্টল দিলাম। বাঙালিরা এল। গান–বাজনা হলো। এক কপি বইও বিক্রি হলো না। তাই দেখে ওই ভবনের স্প্যানিশ দারোয়ানের বড় মায়া হলো। অনুষ্ঠানের শেষে, সবাই চলে গেলে সে বলল, তোমার কাছে কোনো ইংরেজি বই আছে। আবু রায়হানের কাছে হুমায়ূন আহমেদ আর মুহম্মদ জাফর ইকবালের সময় প্রকাশনী প্রকাশিত দুটো অনুবাদ ছিল। সেই বিদেশি ১০ ডলার দিয়ে দুটো বই কিনে নিয়েছিল। কারণ, দরজায় দাঁড়িয়ে দাঁড়িয়ে সে দেখেছে, এই লোকের স্টলের একটা কপি বইও বিক্রি হয়নি। এটা কৌতুক নয়। খুবই গুরুতর এক প্রসঙ্গ। নিউইয়র্কের বইমেলায় ঝালমুড়ি বিক্রি হলো পাঁচ ডলার করে, কেউ দাম বেশি বলে অভিযোগ করে না। কিন্তু বইয়ের দাম সব সময়ই মনে হয় বেশি। ২০১৮ সালের বইমেলায় ব্যতিক্রমী ঘটনা ঘটেছে। গিজগিজ করেছে মানুষ। দারুণ বিক্রি হয়েছে বই। প্রথমা প্রকাশন যত বই নিয়ে গিয়েছিল, সব বিক্রি হয়ে গেছে। অভিনন্দন মুক্তধারার বইমেলার সঙ্গে সংশ্লিষ্ট সবাইকে। ভালোভাবে আয়োজন করা গেলে প্রবাসীদের কষ্টার্জিত বইমেলাগুলোও দারুণভাবে সফল হবে, আশা করা যায়। আম্মা ইদানীং চোখে কম দেখছেন। আশির ওপরে বয়স হয়েছে। আম্মা গ্রামে থাকেন। আমরা চার ভাই, দুই বোন। আমরা পাঁচ ভাইবোন দেশের বিভিন্ন জায়গায় থাকি। আমার নাম ডাবলু। আমি থাকি ঢাকায়। আমার আরও এক ভাই আর এক বোন ঢাকায় থাকে। আমার এক ভাই থাকে চট্টগ্রাম, এক ভাই খুলনা। আমাদের ছোট বোন থাকে অস্ট্রেলিয়ায়। আম্মা একা একা গ্রামের বাড়িতে থাকেন। গ্রামের বাড়িতে বিদ্যুৎ আছে। পানির পাম্প আছে, অ্যাটাচড বাথ। কমোড করে দেওয়া হয়েছে। আম্মা গ্রাম ছেড়ে শহরে এসে থাকতে চান না। শহরে তাঁর দমবন্ধ লাগে। ছোট ছোট ফ্ল্যাট বাড়ি। আম্মার গ্রামই ভালো। জমিজমা দেখেন। উঠানে হাঁটেন। আম-জাম নানা ফলের গাছ আছে। শুধু একটাই নিয়ম আছে আমাদের। ঈদে বাড়ি যেতেই হবে। আম্মার বয়স বাড়ছে, দৃষ্টিশক্তি কমে আসছে। ফোন করলে বলেন, ‘কে, বাবলু?’ ‘আম্মা, আমি ডাবলু।’ ‘ও। তোদের সব ভাইয়ের গলা একই রকম।’ আম্মার মোবাইল ফোনে আমাদের নাম তোলা আছে। কিন্তু আম্মা নাম পড়ে উঠতে পারেন না। বাবলু ডাবলু মাবলু পাবলু সব একাকার করে ফেলেন। আর সত্যিই আমাদের ভাইদের গলা নাকি একই রকম; বিশেষ করে ফোনে নাকি সবার গলা একই শোনায়। 
আমি এবার দেশের বাড়ি যেতে পারব না। কিন্তু আম্মা ভীষণ দুঃখ পাবেন। আম্মা আর কিছুই দেখতে পান না, তবু গ্রামের বাড়ি ছেড়ে ছেলেমেয়েদের বাসায় এসে থাকবেন না। বাঁশঝাড়ের নিচে আব্বার কবর আছে। সেখানেই থাকবেন আম্মা। আমরা সব ভাইবোন মিলে চাঁদা তুলে একটা মসজিদ বানিয়ে দিয়েছি দাদার ভিটায়। সেখানে পাঁচ ওয়াক্ত আজান হয়। আম্মার সেসব তদারকি করতেই ভালো লাগে। এবার আমার একটা ঝামেলা হয়েছে। আমি ঈদে বাড়ি যেতে পারব না। জার্মানি থেকে আমাদের কোম্পানির বড় সাহেবরা আসবেন। আমাকে ঢাকায় থাকতেই হবে। আমি ঠিক করলাম, আমি যাব না। বাবলু আর মাবলু যাবে। আর যাবে লাভলি। বাবলি বিদেশে থাকে, তার পক্ষেও আসা সম্ভব হবে না। আমি বললাম, ‘বাবলু, তুই এক কাজ কর। আম্মা তো আর চোখে দেখে না। এবার বাড়ি গিয়ে তুই আম্মাকে দুইবার সালাম করবি। একবার বলবি, আমি বাবলু। আরেকবার বলবি, আমি ডাবলু। আম্মা চোখে ঠিকভাবে দেখেন না, আর আমাদের গলার স্বরও আলাদা করতে পারেন না। ঠিকই আম্মাকে বুঝ দেওয়া যাবে।’ ঈদের দিন বাবলু ফোন করল: ‘ভাইয়া, নাও আম্মার সঙ্গে কথা বলো।’ আমি বলি, ‘এই বাবলু, তোকে না বলেছিলাম প্রক্সি দিতে?’ বাবলু বলল, ‘দিয়েছিলাম। দুইবার সালাম করলাম। আম্মা একবারে ধরে ফেলল। বলল, ডাবলু কই? বাবলু, তুই আমাকে দুইবার সালাম করলি ক্যান?’ আমি ফোন ধরলাম, ‘আম্মা।’ 
আম্মা বললেন, ‘বাবা ডাবলু। শোন, আমি তোদের গলার স্বর আলাদা করতে পারি না। সেইটা সত্য। কিন্তু গায়ের গন্ধ আলাদা করতে পারি। বাবলু দুইবার সালাম করতে এসেছে। সঙ্গে সঙ্গে ধরে ফেলেছি। এবার ঈদে আসতে পারবি না?’ আমি বললাম, ‘মা, জার্মানি থেকে আমাদের অফিসের বস এসেছে। আচ্ছা, তা-ও দেখি কী করা যায়।’ 
ঈদের নামাজ পড়ে সকাল দশটায় গাড়ি নিয়ে রওনা হলাম। দুইটার মধ্যে বাড়ি পৌঁছানো গেল। ঈদের আগে হলে কমপক্ষে ১৮ ঘণ্টা লাগত। সেই পরিচিত রাস্তা, বাজে পোড়া অশ্বত্থগাছ, জোড়াপুকুর পেরিয়ে আমাদের উঠান। গাড়ি গিয়ে বাইরের খুলিতে থামল। আম্মা দুয়ারে দাঁড়িয়ে আছেন। বললেন, ‘ডাবলু, এসেছিস! আয়, শুকিয়ে গেছিস কেন, বাবা?’ আম্মা ব্রেইল পদ্ধতিতে আমার মুখমণ্ডল পড়তে লাগলেন। আমার যে ওজন কমে গেছে, তা-ও ঠিক ধরে ফেললেন। আমি কাঁদতে লাগলাম। আম্মা বললেন, ‘কাঁদছিস কেন পাগল। তিনি আঁচল দিয়ে আমার চোখের পানি মুছে দিতে লাগলেন। আমরা আবার সবাই একখানে হয়েছি। পাঁচ ভাইবোন। তাদের ছেলেমেয়ে মিলে ২৪ জন। শুধু বাবলি অস্ট্রেলিয়ায়। আম্মার সঙ্গে স্কাইপে কথা বলিয়ে দেওয়া হলো তার। আম্মা বললেন, ‘শোনো, সামনের ঈদে তোমাদের কারও আসার দরকার নেই। তোমরা সবাই ঈদুল আজহাটা করবে যার যার শ্বশুরবাড়িতে।’ ‘কেন আম্মা?’ ‘কারণ আমি মা। আমার ছয় ছেলেমেয়ে। প্রত্যেক ঈদে তোমরা আমার কাছে আসো। কিন্তু আমার বউমারাও তো কারও না কারও মেয়ে। বউমাদেরও তো ইচ্ছা হয় তাদের বাবা-মা-ভাইবোনের সঙ্গে ঈদ করার। আমার বেয়াই-বেয়াইনেরও তো ইচ্ছা হয়, ছেলেমেয়েদের সঙ্গে ঈদ করার। আমার জামাইরাও তাদের বাবা-মায়ের সঙ্গে ঈদ করতে পারে।’ আমি বললাম, ‘আম্মা, আপনি কি ঈদের দিন একা একা এই বাড়িতে থাকতে পারবেন? আপনি আমার সঙ্গে ঢাকা চলেন।’ 
আম্মা বললেন, ‘তোর আব্বার কবরটা যে আছে, বাবা।’ আমি বললাম, ‘ঈদের পরপরই চলে আসবেন। কোনো অসুবিধা হবে না।’ আম্মা বললেন, ‘আচ্ছা আমি যাব। কোরবানির ঈদটা ঢাকায় করব। আর তোদের আব্বার কবরটা আমি ঢাকা থেকেই জিয়ারত করতে পারব। দুই চোখে তো আর কিছু দেখি না। মনের চোখ খুলে গেছে। দূর থেকেই দেখতে পাব।’ আমরা কোরবানির ঈদ ঢাকায় করছি। বনানীতে সাবরিনাদের বাড়িতেই করছি। মানে আমার শ্বশুরবাড়িতে। এটাই আম্মার নির্দেশ। আম্মাও তাঁর বেয়াইন বাড়িতেই উঠলেন। সাবরিনা হাসতে হাসতে বলল, ‘আম্মা এটা কেন করেছে জানো?’ ‘কেন?’ ‘আমি আম্মাকে বললাম, আম্মা দেখেছেন, আমাদের ছেলেদের ক্রিকেট টিম হেরে গেছে, আর মেয়েদের ক্রিকেট টিম কিন্তু ঠিকই এশিয়া কাপে চ্যাম্পিয়ন হয়েছে। এবারের ঈদটা কিন্তু সবার উচিত মেয়েদের বাপের বাড়িতে করা।’ আম্মার সেটা মনে ধরেছে। ওই ঈদে রাজি হননি, পরের ঈদটাতে ঠিকই রাজি হয়েছেন। প্রিয় পাঠক, ধরতেই পারছেন, গল্পটা বানিয়ে লিখেছি। লেখকেরা যেকোনো কিছু বানিয়ে লিখতে পারে। আমাদের সবার ঈদ শুভ হোক। সবার মনের মধ্যে শুভবাদ কায়েম থাকুক। জারি থাকুক। ঈদ মোবারক।বাংলাদেশ স্বল্পোন্নত থেকে উন্নয়নশীল দেশে পরিণত হতে যাচ্ছে। এটার সবচেয়ে বড় প্রমাণ কী, জানেন? এটার সবচেয়ে বড় প্রমাণ যে পুলিশ বিভাগ থেকে বলা হয়েছে ব্যাকপ্যাক নিয়ে অনুষ্ঠানস্থলে যেতে পারবেন না। আজ থেকে ৪০-৪৫ বছর আগে আমাদের কারও ব্যাকপ্যাক ছিল না। ১৯৭৮ সালে আমি পড়তাম ক্লাস এইটে, রংপুর জিলা স্কুলে। সেই সময় আমাদের কী ছিল, কী করতাম আমরা, তা-ই বলছি। আমাদের সময়ে যাঁরা বড় হয়েছেন, তাঁরা মিলিয়ে দেখতে পারেন আপনাদের অভিজ্ঞতা আমারটার সঙ্গে মিলে যায় কি না। হেঁটে দল বেঁধে স্কুলে যেতাম। কোনো ব্যাগ ছিল না। বইখাতাগুলো এক হাতে পেটের সঙ্গে ঠেকিয়ে স্কুলে যেতাম। সারা রাস্তা হাতের ঘামে নিচের লম্বা খাতাটা ভিজে যেত। আমরা বাঁধাই করা খাতা কিনতাম না। দিস্তা ধরে কাগজ কিনতাম। কাগজ লাল-সাদা মোটা সুতা দিয়ে নিজেরা সেলাই করে খাতা বানাতাম। খাতা সেলাই করার জন্য একটা মোটা ভোঁর ছিল। সেটাকে আমরা রংপুরে ভোঁর বলতাম। রংপুর জিলা স্কুলে আগে ইউনিফর্ম ছিল সাদা পায়জামা, মুগ ডালের রঙের হাওয়াই শার্ট। আমার বড় ভাই এটা পরেই স্কুলে যেতেন। ১৯৭৬ সালে আমি যখন সিক্সে জিলা স্কুলে ভর্তি হলাম, তখন ড্রেস করা হলো, খাকি প্যান্ট সাদা শার্ট। প্যান্ট সবাই বানাতে পারবে না বলে স্কুলে বিদ্রোহ দেখা দিল। স্যাররা জুলুম করে এই ড্রেস বাধ্যতামূলক করলেন। প্রতি ক্লাসে চার-পাঁচজনকে চাঁদা দিয়ে ড্রেস বানিয়ে দেওয়া হয়েছিল। ক্লাসের ৬০ জন ছাত্রের মধ্যে দুজন জুতা, ১০ জন স্যান্ডেল শু পরত, অন্যরা পরত স্পঞ্জের চপ্পল। প্রাইমারিতে খালি পায়েও স্কুলে যাওয়া ছিল স্বাভাবিক ঘটনা। স্কুলের ওই প্যান্টই ছিল আমার একমাত্র প্যান্ট। আমরা প্রাইমারি স্কুলে কোনো দিন টিফিন নিয়ে যেতাম না, টিফিন দেওয়াও হতো না। পিপাসা পেলে বুক দিয়ে টিউবওয়েলের হাতল চেপে কলের মুখে হাত চেপে ধরে পেট ভরে পানি খেতাম। জিলা স্কুলে টিফিনের মাসিক চাঁদা ছিল ৩ টাকা। এর বাইরে ফুল ফ্রি আর স্কলারশিপের ফ্রি টিউশনির সুযোগ ছিল। নইলে আরও ৮-১০ টাকা বেতন দিতে হতো। প্রাইমারি স্কুলে পেশাব পেলে আমরা স্কুলভবনের পেছনে দেয়ালের ধারে বসে পড়তাম। দাঁত মাজতাম কয়লা দিয়ে। ভিসিআর নামের একটা জিনিস এসেছিল। ভিসিআর ভাড়া করে কারও বাড়িতে এনে হিন্দি ছবি চাঁদা দিয়ে দেখা হতো, আমি একটা দেখেছিলাম, তাতে মিঠুন চক্রবর্তী গান গেয়েছিলেন (ও নেচেছিলেন) ‘আই অ্যাম এ ডিসকো ড্যান্সার’। কারোরই টেলিফোন ছিল না। টেলিভিশন উপকেন্দ্র রংপুরে গেছেই ১৯৭৮ সালে, কাজেই তার আগে টেলিভিশন দেখার প্রশ্নই আসে না। বাসায় অতিথি এলে আমরা দোকান থেকে কিনে আনা ছোট ছোট গোল গোল বিস্কুট আর চানাচুর খেতে দিতাম। মেহমান বিদায় নেওয়ার সঙ্গে সঙ্গে সেই বিস্কুট ও চানাচুরের ওপর ঝাঁপিয়ে পড়তাম। কোনো কারণে মেহমান আবার ফিরে এলে দেখতে পেতেন, এতক্ষণ যে শিষ্ট বালকদের বারবার অনুরোধ-উপরোধ করেও খাওয়ানো যাচ্ছিল না, আসলে তারা ততটা সুবোধ নয়, কিংবা ক্ষুধামান্দ্যেও ভুগছে না। বন্ধু জাকারিয়া একটা গল্প বলে। মেহমানের সামনে বিস্কুট দেওয়া হয়েছে। ঘরের শিশুটা খেতে চাইলে মা বলেছেন, উনি তো আর সব খাবেন না, উনি চলে গেলে খেয়ো। কিন্তু মেহমান সব খেয়ে ফেলছেন দেখে শিশুটা বলে উঠল, ‘সবটাই তো খাইয়া ফেলল!’ ছোট ভাই বা বোন কোনো দিন নতুন বই, নতুন কাপড় পেত না। বড় ভাইবোনের পুরোনো কাপড় ও বই তাদের পরতে/পড়তে হতো। আমাদের শহরে দুই ধরনের রেশনের দোকান ছিল। সরকারি কর্মচারীদের রেশনের দোকান আর জনসাধারণের রেশনের দোকান। ডিলার থাকতেন। রেশনের কার্ড থাকত। সেই কার্ডে প্রতি পক্ষে পরিবারের জনসংখ্যা অনুযায়ী এক-আধসের চিনি বা তেল পাওয়া যেত কিছুটা কম দামে। গম পাওয়া যেত। আমরা আধা বস্তা গম সাইকেলের চেন কভারের ওপরে ফেলে ঠেলে ঠেলে বাড়ি ফিরতাম। তারপর সেটা একই কায়দায় নিতাম আটা ভাঙানোর মিলে। রেডক্রস থেকে গুঁড়া দুধ আর সয়া বিস্কুট আসত স্কুলে। আমরা মাঝেমধ্যে পেতাম। গুঁড়া দুধ দলা দলা হয়ে থাকত। আমরা সেই দুধ হাতে নিয়ে জিব দিয়ে চেটে খেতাম। তালুতে দুধ আটকে যেত। আমাদের চপ্পল ছিঁড়ে গেলে মুচির কাছে নিয়ে গিয়ে সেলাই করে আনতাম। কখনো বা ল্যাম্পের আগুনে ধরে রাবার গলিয়ে নিজেরাই সারাতাম। আবার কখনো নিজেরাই দুটি ছোট পেরেক বা আলপিন মেরে নিয়ে স্পঞ্জের স্যান্ডেল মেরামত করতাম। আমাদের মায়েরা, বড় বোনেরা আমাদের শার্ট-প্যান্ট বানিয়ে দিতেন। মেয়েদের জামা অবধারিতভাবে বাড়িতে সেলাই করা হতো। আমাদের বাইরের ঘরে চৌকির নিচে পেঁয়াজ থাকত, আলু থাকত। খুদ ফেলা হতো না। কাজেই খুদের পায়েস, খুদের জাউ, খুদের বিরিয়ানি, বউখুদি-নানা ধরনের গালভারী নামের খাবার আমাদের মাঝেমধ্যেই খেতে হতো। আমাদের কলমের পেটে কালি ভরতে হতো। কালির দোয়াত কেনা আমাদের একটা কাজ ছিল। তবে সবার লেখাপড়া শুরু হতো স্লেট-পেনসিলে। আমাদের অনেক বাচ্চাই মাথায় সর্ষের তেল মাখত। শ্যাম্পু জিনিসটা আমাদের শৈশবে ছিল না। তিব্বত সাবান ব্যবহার করলেও প্রতিবেশীরা ঈর্ষা করত। আমাদের শৈশবে ৫ পয়সায় সিঙ্গেল পাঁপড়, ১০ পয়সায় ডাবল পাঁপড়, ১০ পয়সায় লাল রঙের আইসক্রিম, সিকিতে দুধমালাই আইসক্রিম পাওয়া যেত। আমাদের দাঁতে ব্যথা হলে বলত পোকা ধরেছে। গুনিন আনা হতো। আশ্চর্য যে কী এক শিকড় দাঁতে ধরার পর দাঁত থেকে কিলবিল করে পোকা বেরোত এবং গুনিনের হাতের কচুপাতা ভরে যেত। যাক, যে কথা বলছিলাম, আমাদের ছোটবেলায় আমাদের ব্যাকপ্যাক ছিল না। তবে আমাদের ব্যাক ছিল। স্যাররা বেতের ব্যবহার করতেন সেই ব্যাকে। তবে ব্যাকবোনও আমাদের ছিল। এরশাদ সাহেব এটা হাড়ে হাড়ে টের পেয়েছিলেন। এখন ব্যাকপ্যাক আছে, ব্যাক নাই। ব্যাকবোন আছে কি না, সেটা আমি বলতে পারব না। আমার কৈশোরে আমি একবার সৈয়দ শামসুল হকের সাক্ষাৎকার নিয়েছিলাম। তাঁকে জিজ্ঞেস করেছিলাম, পড়ার বাইরে তরুণ লেখককে পরামর্শ দিন। তিনি বলেছিলেন, পড়ো, পড়ো এবং পড়ো। এবং তিনি তাঁর গল্পের কলকবজা বইয়ে বলেছেন, লেখক হচ্ছে কাঠমিস্ত্রির মতো। সৈয়দ শামসুল হক যা বলেছেন, উইলিয়াম ফকনারও তাই বলেছিলেন। আমি ফকনারের কথাটা অনুবাদ করে দিচ্ছি, ‘পড়ো, পড়ো, পড়ো। সবকিছু পড়ো। আবর্জনা, ধ্রুপদি, ভালো, মন্দ। ঠিক যেমনটা করে একজন কাঠমিস্ত্রি, আর তার শাগরেদ তাকে দেখে, দেখে দেখে শেখে। পড়ো। তুমি এটা আত্মস্থ করবে। তারপর লেখো। যদি ভালো হয়, বুঝতে পারবে। যদি খারাপ হয়, জানালা দিয়ে ছুড়ে ফেলে দেবে।’ এবার একটা কৌতুক বলার চেষ্টা করি। ‘পড়ো, পড়ো, পড়ো।’ ‘পড়েছি তো। এ পর্যন্ত ১১ বার পড়েছি। প্রেমে।’ অবশ্য আইনস্টাইন বলেছেন, মানুষ যে প্রেমে পড়ে, সে জন্য মাধ্যাকর্ষণ শক্তি দায়ী নয়। মাধ্যাকর্ষণের কথা যখন এসেই গেল, এ-সংক্রান্ত আরেকটা কৌতুক বলে নেওয়া ভালো। আমি মহাকর্ষ বলবিরোধী একটা বই পড়ছি। আমি কিছুতেই বইটা মাথা থেকে নামাতে পারছি না। আচ্ছা, এই কৌতুকটা আমার ভালো লেগেছে, এটা বলি-শেক্সপিয়ার পেনসিল দিয়ে না লিখে কলম দিয়ে লিখেছিলেন কেন? কারণ, তাঁর মনে প্রশ্ন জেগেছিল, তিনি সিদ্ধান্ত নিতে পারছিলেন না, কোন পেনসিল দিয়ে লিখবেন-টু বি নাকি নট টু বি। মনে হয় তিনি থ্রি বি পেনসিল খুঁজছিলেন। আচ্ছা, বর্তমান যুগ তো এমসিকিউর যুগ। এক ছেলেকে বলা হলো, ‘তোমার পিতার নাম লেখো।’ সে বলল, ‘আপনি চারটা নাম লিখে দেন, আমি টিক দিয়ে দিচ্ছি।’ এবার আমরা ভালো পাঠকের সংজ্ঞার এমসিকিউ করব। সঠিক উত্তরে টিক দিন। এটা ভ্লাদিমির নাবোকভ থেকে নেওয়া। ভালো পাঠক কী রকম হয়? পাঠক একটা বুক ক্লাবের সদস্য হবে। (যেমন কিআ বুক ক্লাব)। পাঠক গল্পের চরিত্র হিসেবে নিজেকে কল্পনা করবে। (নিজেকে নায়ক বা নায়িকা ভাববে)। পাঠক সামাজিক ও অর্থনৈতিক প্রেক্ষাপট সম্পর্কে সজাগ হবে। পাঠক ঘটনা ও সংলাপহীন গল্পের বদলে ঘটনা ও সংলাপযুক্ত গল্প পছন্দ করবে।  পাঠক গল্পটির ওপরে বানানো চলচ্চিত্র দেখবে। ৬. পাঠক একজন হবু লেখক। ৭. পাঠকের কল্পনাশক্তি থাকবে। ৮. পাঠকের স্মৃতিশক্তি ভালো থাকবে। ৯. পাঠকের ডিকশনারি থাকবে। ১০. পাঠকের রসবোধ থাকবে।
নাবোকভ বলেছেন, শেষের চারটা-কল্পনাশক্তি, স্মৃতিশক্তি, অভিধান আর রসবোধ যাঁর আছে, তিনি ভালো পাঠক। (সূত্র: সাহিত্য প্রতিচ্ছায়া, শেখর বসু) ‘গুড রিডার্স অ্যান্ড গুড রাইটার্স, ভ্লাদিমির নাবোকভ’ গুগল সার্চ করে আপনারা অনলাইনে পুরো বক্তৃতা পড়ে নিতে পারেন। তবে আপনারা যাঁরা উপন্যাস পড়ার সময় নিজেকে নায়ক বা নায়িকা হিসেবে কল্পনা করতে থাকেন, সাবধানতার খাতিরে জেনে নিতে পারেন, বইয়ে নায়ক বা নায়িকার মৃত্যু হবে কি না। বইয়ের কতগুলো সুবিধার কথা বলুন। বইয়ের কোনো বিজ্ঞাপন বিরতি নেই। বই যে পর্যন্ত পড়েছি, সেখান থেকে চালু করার জন্য রিমোট টিপতে হয় না। লাইব্রেরি হচ্ছে সেই জায়গা, যেখানে আপনি আপনার কৌমার্য বিসর্জন না দিয়েই নিষ্পাপতা বিসর্জন দেন। বইয়ের উত্তেজনাকর মুহূর্তে চার্জ চলে যায় না। বই হাতে নিয়ে ঘুরলে লোকে ইন্টেলেকচুয়াল ভাবে এবং পরীক্ষা দ্বারা প্রমাণিত হয়েছে, ইন্টেলেকচুয়াল ছেলেদের প্রেমে মেয়েরা বেশি পড়ে। বইয়ের মধ্যে প্রেমপত্র চালান করা যায়। প্রেমপত্র নিয়ে একটা কৌতুক আছে, যেটা থেকে একটা গল্প আর একটা নাটক আমি রচনা করেছিলাম। ইঞ্জিনিয়ারিং বিশ্ববিদ্যালয়। এক শিক্ষার্থী এক সহপাঠিনীকে প্রেমের প্রস্তাব দিল। সহপাঠিনী তার কোনো জবাব দিল না। ৩০ বছর পরে তাদের দুজনের আবার দেখা। লোকটা বলল, ‘তোমাকে যে আমি প্রস্তাব করেছিলাম, তুমি হ্যাঁ-না কিছু বলোনি কেন?’ ভদ্রমহিলা বললেন, ‘আমিই হ্যাঁ-না বলিনি, না তুমিই আর আমাকে পাত্তা দাওনি? আমি যে তোমাকে ইঞ্জিনিয়ারিং মেকানিকস বইটা দিয়েছিলাম, সেটা কি তুমি খুলে দেখেছিলে?’ ‘না না। আমি মূল বই পড়ি নাই। সব সময় নোট পড়তাম।’ ‘ও হো! ওই বইয়ের মধ্যেই তো আমি তোমাকে একটা চিঠি লিখেছিলাম। তার জবাব না পেয়ে আমি হতাশ হয়েও পড়েছিলাম।’ ‘ও হো! এখন আমি বুঝতে পারছি, কেন নোট না পড়ে মূল বই পড়া উচিত।’ এইখানে আমি কবি রফিক আজাদ থেকে উদ্ধৃতি দিই, ‘বালক ভুল করে পড়েছে ভুল বই, পড়েনি ব্যাকরণ পড়েনি মূল বই।’ আর আমার কিশোর-তরুণ পাঠকদের আমি বলি, বইয়ের সব গল্প কবিতা প্রবন্ধ পোড়ো। যেগুলো সিলেবাসে নেই, সেসবও পড়বে। গণিত বইয়ের অনুশীলনীর আগের বিবরণগুলো পড়বে। ঘটনা ঘটেছে ময়মনসিংহের গফরগাঁওয়ে। ৪ ফেব্রুয়ারি ২০১৮। স্কুলের নাম ইসলামী সরকারি উচ্চবিদ্যালয়। বাংলা দ্বিতীয় পত্রের পরীক্ষা ছিল সেদিন। সকালবেলা ফাঁস হওয়া এমসিকিউ পেয়ে যান কজন অভিভাবক। তখন তাঁদের সন্তানদের হাতে উত্তর লেখা কাগজ তথা নকল দিয়ে দেন যোগ্য অক্লান্ত কর্তব্যপরায়ণ অভিভাবক। সন্তানেরা পরীক্ষার হলে ঢুকে সেই নকল দেখে দেখে বৃত্ত ভরাট করে। পরীক্ষা শেষে তারা বাইরে আসে। তখন অভিভাবকেরা দেখেন, প্রশ্নপত্র মেলেনি। সন্তানেরা তাঁদের দেওয়া ভুল উত্তর দিয়ে এসেছে পরীক্ষার খাতায়। এত বড় অন্যায় মেনে নেওয়া যায় না। তাঁরা ঘেরাও করেন প্রধান শিক্ষকের দপ্তর। আমাদের সন্তানদের আবারও এমসিকিউ অংশের পরীক্ষা দিতে দিন। দিতে হবে দিতে হবে। আমাদের দাবি মানতে হবে। প্রধান শিক্ষক বেরসিক। জানিয়ে দেন, প্রশ্নের উত্তর সিলগালা হয়ে গেছে। আর সম্ভব নয়। এবার বুঝুন অবস্থা! এই অভিভাবকদের লইয়া আমরা কী করিব? আমরা শিক্ষামন্ত্রীকে দুষি, আমরা যখন বলছিলাম প্রশ্নপত্র ফাঁস হয়, বহুদিন তিনি অস্বীকার করেছেন। তারপর তিনি বললেন, কতিপয় নীতিহীন শিক্ষক এই কাণ্ড করেন। হলে প্রশ্নপত্র পৌঁছে যাওয়ার পর তাঁরা ছবি তুলে অনলাইনে প্রকাশ করে দেন। আর আকাশে চাঁদ উঠলে যেমন তা গোপন করা যায় না, একবার প্রশ্নপত্র কপি হলে তা আর চাপা থাকে না। গোপনে প্রেম রয় না ঘরে, আলোর মতো ছড়িয়ে পড়ে। আমরা দেখলাম, বিশ্ববিদ্যালয়ের ছাত্র, কোচিং সেন্টারের কর্মী, প্রেসের কর্মচারী-নানাজন আটক হচ্ছেন। আমরা এ বিষয়ে জিরো টলারেন্স চাই, দোষী ব্যক্তিদের দৃষ্টান্তমূলক শাস্তি চাই, ঘটনার পুনরাবৃত্তি দেখতে চাই না। কিন্তু আমরা তো বিশ্ব রেকর্ড করেই ফেলেছি। আমরা ক্লাস ওয়ানের প্রশ্নপত্র ফাঁস করেছি, ক্লাস টুর করেছি, মাধ্যমিকেরটা করেছি, উচ্চমাধ্যমিকের করেছি, মেডিকেলে ভর্তিরটা করেছি, ব্যাংকের অফিসার পদের নিয়োগ পরীক্ষারটা করেছি। আমাদের এই রেকর্ড চির অক্ষয়, কারও বাবা বা নাতির সাধ্য নাই এই রেকর্ড ভঙ্গ করে। কিন্তু এ জন্য কে দায়ী? শিক্ষামন্ত্রী তো মেডিকেলের প্রশ্নপত্রের দায়িত্বে নন। ব্যাংকের প্রশ্নের দায়ও তাঁর নয়। তাহলে? ফাঁসের জন্য দায় খুঁজে লাভ নেই। ফাঁস না হওয়ার দায় কার, সেটা বরং খোঁজা যায়। এখন বলুন গফরগাঁওয়ের স্কুলের এসএসসি পরীক্ষার প্রশ্নপত্র যে ফাঁস হয়নি, এ জন্য কে দায়ী? কজন অভিভাবক যে তাঁদের সন্তানদের ভুয়া প্রশ্ন দেখে ভুয়া উত্তরের নকল সরবরাহ করলেন, তার দায় কার? কাজেই প্রশ্নপত্র ফাঁস হওয়া রোধের উপায় পাওয়া গেছে। শিক্ষা মন্ত্রণালয় গোটা দশেক প্রশ্নপত্র ফাঁসকারীকে নিয়োগ দেবে। তারা পরীক্ষার আগের রাতে ভুয়া প্রশ্নপত্র বানিয়ে ফেসবুকে, হোয়াটসঅ্যাপে ছড়িয়ে দেবে। ১০ সেট নকল প্রশ্ন। কোনটা রেখে কোনটা পড়ি? আর যদি না মেলে? তার চেয়ে বই পড়, ওরে হারামজাদা, নকলের পেছনে ছুটিসনে। মূল বই পড়। এই হতে পারে আমাদের নীতিনৈতিকতা ধসে পড়া অভিভাবকদের জন্য একমাত্র দাওয়াই। সত্যি সত্যি এটা করুন। আমি এটা জেনেশুনে বুঝে বলছি, নকল দশটা প্রশ্ন আগের রাতে ছেড়ে দেওয়ার প্রাতিষ্ঠানিক, কিন্তু গোপন ব্যবস্থা করুন। তাতে যদি নৈতিকতায় বাধে, তাহলে ৫ সেট ১০ সেট প্রশ্ন করুন। সেটা গোপনও রাখতে পারেন, বছরের শুরুতে প্রকাশও করে দিতে পারেন। সেই সব প্রশ্নপত্রে বছরের শুরুতে সিরিয়াল থাকবে ক, খ, গ। আর হলে যখন যাবে, তখন সিরিয়াল হবে পদ্মা মেঘনা যমুনা। পরীক্ষার সকালে হলে হলে, ইউএনওকে, ডিসিকে, থানা শিক্ষা অফিসারকে এসএমএস করে, ই-মেইল করে জানিয়ে দেবেন এবারের পরীক্ষা হবে তিস্তায়। আর বিভিন্ন বোর্ডে বিভিন্ন সেটে পরীক্ষা হবে। সর্বাঙ্গে ব্যথা, ওষুধ দেবেন কোথা? আমাদের সমষ্টিগত নৈতিকতায় দাবানল লেগেছে। আমরা শিক্ষা বলতে জ্ঞান অর্জন বুঝি না, দক্ষতা অর্জন বুঝি না, নীতিনৈতিকতা তো বুঝিই না। আমাদের অভিভাবকেরা কি বুঝছেন যে আমরা আমাদের ছেলেমেয়েদের নকল সরবরাহ করে ‘চুরি’ শিক্ষা দিচ্ছি? আমরা হয়ে উঠছি ‘চোরের বাবা’ ‘চোরের মা’? তবু বলব, সিস্টেম বা ব্যবস্থা ঠিক হলে মানুষ ঠিক হয়। মন সহজে কি আর সই হবা, চিরদিন ইচ্ছা এমন আল ডিঙায়ে ঘাস খাবা। কাজেই ব্যবস্থাটাকেই নিশ্ছিদ্র করতে হবে। এরশাদ আমলে একবার পরীক্ষার হলে স্লোগান শুনেছিলাম, ভোট হয়েছে যেভাবে, পরীক্ষা হবে সেভাবে। কাজেই আমাদের ব্যবস্থা বা সিস্টেমকে ত্রুটিমুক্ত, দুর্নীতিমুক্ত করার প্রয়াস চালিয়ে যেতে হবে। সেটা সর্বক্ষেত্রেই। তার সঙ্গে কথা হচ্ছে গৃহস্থের গাধার। সার্কাসের গাধা বলল, খুব কষ্টে আছি। খেতে পাই না। আবার বকাঝকা খাই। গৃহস্থের গাধা বলল, তাহলে এই দল ছেড়ে চলে যাও না কেন। সার্কাসের গাধা দীর্ঘশ্বাস ফেলে বলল, এখানে কষ্ট থাকলেও একটা আশা আছে। আশায় আশায় আছি। সার্কাসের মালিকের সুন্দরী মেয়ে আছে। সে দড়ির ওপর দিয়ে হাঁটে। মালিক তাকে বলেছে, ঠিকভাবে হাঁট। যদি পড়ে যাস, তাহলে তোকে গাধাটার সাথে বিয়ে দিয়ে দেব। আশায় আশায় আছি, যদি দড়িটা ছেঁড়ে... আরেকটা গাধা একটা স্কুলের সামনে দিয়ে যাচ্ছে। শুনতে পেল, এক অভিভাবক বলছে, মাস্টারমশাই, আমার ছেলে তো বোকাসোকা, দেখেন ওকে মানুষ করতে পারেন কি না। মাস্টার বললেন, রেখে দিয়ে যান। কোনো চিন্তা নাই। কত গাধাকে পিটিয়ে মানুষ করলাম। আর আপনারটা তো কেবলই বোকাসোকা। পারব। গাধা স্কুলের আশপাশে ঘুরতে লাগল। মাস্টারের চোখে যদি সে পড়ে। তাকে যদি মাস্টারমশাই পিটিয়ে মানুষ করে দেন। একদিন এক লোক ঘোড়ার পিঠে চড়ে যাচ্ছে। শুনতে পেল, এই বিশ্ববিদ্যালয়ে গেলে টাকার বিনিময়ে ডক্টরেট ডিগ্রি পাওয়া যায়। 
সে গেল। টাকা দিল। তাকে পিএইচডি ডিগ্রি দেওয়া হলো। সে ঘোড়ার পিঠে চড়ে ফিরছে। তখন তার মনে হলো আমার ঘোড়াটার জন্যও তো একটা পিএইচডি ডিগ্রি দরকার। সে বিশ্ববিদ্যালয়ে ফিরে গেল। বলল, এই নিন টাকা। আমার ঘোড়াটাকেও একটা ডিগ্রি দিন। বিশ্ববিদ্যালয় কর্তৃপক্ষ বলল, আমরা শুধু গাধাকে পিএইচডি দিই। ঘোড়াকে দিই না। একদিন নাসিরউদ্দীন হোজ্জার কাছে একজন এসেছে। মোল্লা সাহেব, আপনার গাধাটাকে ধার দিন। হোজ্জা বললেন, আমার তো গাধা নাই। কী হয়েছে? মারা গেছে। এই সময় তঁার উঠানে তঁার গাধা ডেকে উঠল। পড়শি বলল, ওই যে গাধা ডেকে উঠল। হোজ্জা বললেন, আমি নিজের মুখে বললাম, সেটা বিশ্বাস করলেন না, আর আপনি একটা গাধার মুখের কথা বিশ্বাস করলেন। যান, আপনাকে গাধা দেব না। এই গল্পটা আগেও গদ্যকার্টুনে লিখেছিলাম। হুবহু কপি-পেস্ট করলাম: এই গল্পটা বলেছিলেন আব্রাহাম লিংকন। আব্রাহাম লিংকন সবে প্রেসিডেন্ট হয়েছেন। গৃহযুদ্ধের পরে। দলে দলে লোকে তাঁর কাছে এসে বলতে লাগল, আমরা দেশের জন্য অনেক স্বার্থত্যাগ করেছি। পদ চাই। আমাদের মূল্যায়ন করুন। তখন আব্রাহাম লিংকন এই গল্পটা করেন। এক রাজা বেরোবেন শিকারে। তিনি মন্ত্রীকে জিগ্যেস করলেন, আজকের আবহাওয়া কেমন। পথে ঝড়-বৃষ্টি হবে না তো? মন্ত্রী বললেন, না না, আজ ঝড়-বৃষ্টি হবে না। আবহাওয়া চমৎকার। কিছুদূর যাওয়ার পরে এক ধোপার সঙ্গে দেখা। ধোপা বলল, রাজামশাই, বেশ তো চলেছেন, কিন্তু সামনে তো ঝড়-বৃষ্টি হবে। রাজা এগোলেন। ঝড়-বৃষ্টির কবলে পড়লেন। তখন তিনি ওই মন্ত্রীকে বরখাস্ত করে সেই পদে বসালেন ধোপাকে। ধোপা বলল, রাজামশাই, যখন ঝড়-বৃষ্টি হয়, তখন আমার গাধার কান নড়ে। আমার গাধার কান নড়া দেখে আমি বুঝেছিলাম আজ 
বৃষ্টি হবে। রাজা তখন ধোপাকে বরখাস্ত করে গাধাটাকে মন্ত্রী বানালেন। তখন হলো আসল বিপদ। রাজ্যের সব গাধা এসে রাজাকে ঘিরে ধরল, আমরাও তো গাধা। আমাদেরও মন্ত্রী বানান। এক লোক বলল, আমি গাধা কিনব। প্রতিটি গাধা ১০ ডলার। গ্রামবাসী সবাই খুঁজে খুঁজে গাধা আনল। সে ১০ ডলার দিয়ে গাধা কিনতে লাগল। এরপর সে বলল, আমি প্রতিটি গাধা ২০ ডলারে কিনব। গ্রামবাসী অনেক খুঁজে আরও কিছু গাধা হাজির করল। লোকটা ২০ ডলার দিয়েই কিনে নিল। এরপর সে বলল, আমি এবার গাধা কিনব ৫০ ডলার করে। গ্রামে আর গাধা নাই। ক্রেতা বলল, আমি একটু পাশের গ্রাম থেকে ঘুরে আসছি। এদিকে তার সঙ্গী বলল, আমি ৩৫ ডলার করে গাধা বেচব। গ্রামবাসী ঘটিবাটি বিক্রি করে ৩৫ ডলারে গাধা কিনে নিল। ক্রেতার সঙ্গীও পালিয়ে গেল। তারা আর ফিরল না। ইশপের গল্প না বলে এই লেখা শেষ করা উচিত হবে না। একদিন এক গাধা বনের ভেতর দিয়ে হাঁটছিল। সামনে পড়ল এক নেকড়ে। গাধা তখন আত্মরক্ষার বুদ্ধি বের করল। সে এক পা খুঁড়িয়ে হাঁটতে লাগল। তারপর নেকড়েকে বলল, আমার পায়ে কাঁটা বিঁধেছে। তুমি যদি কাঁটাটা বের করে দাও তাহলে আমাকে খেয়ে মজা পাবে। তা না 
হলে আমার বাঁকা পা তোমার ভোজে ব্যাঘাত সৃষ্টি করবে। নেকড়ে ভাবল, তাই তো। আচ্ছা দেখি তোমার কোন পায়ে কাঁটা বিঁধেছে। নেকড়ে কাছে এসে মাথা নত করতেই গাধা তাকে আঘাত করল। নেকড়ে ব্যথা পেয়ে চলে যেতে যেতে বলল, আসলে আমি তো ডাক্তার নই, আমার ডাক্তারি করতে যাওয়া উচিত হয় নাই। বাংলাদেশের বাউলগানে পাগল বলতে ঠিক মানসিক রোগীকে বোঝানো হয় না। বরং খ্যাপা বাউল, বিশেষ দশাপ্রাপ্ত সাধকদের বলা হয়ে থাকে পাগল।
পাগলদের সম্মেলনও হয় এই দেশে।
গতকালই খবর পড়েছি: আসল নাম সিদ্দিক মিয়া। বয়স ষাটের কাছাকাছি। কিন্তু এলাকায় তাঁর পরিচিতি ‘সিদ্দিক পাগল’ হিসেবে। নামের সঙ্গে ‘পাগল’ জুড়ে ডাকলেও খারাপ লাগে না তাঁর। এই সিদ্দিক পাগল ভাবেন অন্য ‘পাগলদের’ নিয়েও। তাই তিন বছর ধরে তাঁর গ্রামে ‘পাগলের মেলা’র আয়োজন করছেন তিনি। (প্রথম আলো, ১১ জানুয়ারি) আবার একই দিনের খবর: প্রধানমন্ত্রী শেখ হাসিনা পাগল হিসেবে অভিহিত করেছেন খালেদা জিয়াকে।
কেন করেছেন, সেটার প্রেক্ষাপটটা আগে জেনে নিই।
সরকার এই আমলে পদ্মা সেতু নির্মাণ করতে পারবে না দাবি করে ছাত্রদলের এক অনুষ্ঠানে খালেদা জিয়া বলেছিলেন, ‘এখন পদ্মা সেতুর স্বপ্ন দেখাচ্ছে। কিন্তু পদ্মা সেতু এই আওয়ামী লীগের আমলে হবে না। আর সেই সেতুতে ওঠার জন্য...একটি যদি জোড়াতালি দিয়ে বানায়, সেই সেতুতে কেউ উঠতে যাবেন না। অনেক রিস্ক (ঝুঁকি) আছে।’ তো এই বিষয়ে প্রধানমন্ত্রীর মত জানতে চাওয়া হয়েছিল জাতীয় সংসদে। তখন প্রধানমন্ত্রী শেখ হাসিনা বলেছেন, ‘বিএনপি নেত্রী পদ্মা সেতু নিয়ে যে বক্তব্য দিয়েছেন, এ ব্যাপারে আমি কী মন্তব্যটা করব? তবে সেতু তো বিভিন্ন পার্ট (অংশ) তৈরি করে করে নির্মাণ হয়। এ ক্ষেত্রে তো জোড়া দিয়েই সেতু করা হয়। জোড়া না দিলে তো সেতু হয় না। কিন্তু উনি (খালেদা জিয়া) জোড়াতালি দিয়ে কী বোঝাতে চেয়েছেন, তা আমার বোধগম্য নয়। তবে বাংলাদেশে তো একটা প্রচলিত কথা রয়েছে, পাগলে কি না কয়, ছাগলে কি না খায়। আমার মনে হয়, এ ধরনের পাগলের কথায় বেশি মনোযোগ না দেওয়াই ভালো।’ 
বুধবার জাতীয় সংসদের অধিবেশনে এক সম্পূরক প্রশ্নের জবাবে প্রধানমন্ত্রী এ মন্তব্য করেন। জোড়াতালি দিয়ে পদ্মা সেতু তৈরি করা হচ্ছে—খালেদা জিয়ার এমন মন্তব্যের বিষয়ে প্রধানমন্ত্রীর কাছে জানতে চান সংরক্ষিত আসনের সাংসদ ফজিলাতুন্নেসা। এ প্রসঙ্গে প্রধানমন্ত্রী আরও বলেন, ‘কোনো সুস্থ মানুষ এ ধরনের কথা বলতে পারেন না। তাই এ মন্তব্যকে পাগলের প্রলাপ হিসেবে মেনে নেওয়া ভালো।’ (প্রথম আলো ডটকম)
এ ব্যাপারে আমাদের তৃতীয় পক্ষের বক্তব্য শুনতে হবে। কারণ, একজন বলেছেন, পদ্মা সেতুতে ওঠা হবে বিপজ্জনক। আরেকজন বলেছেন, পাগলের কথায় গুরুত্ব দিতে নেই। তৃতীয় পক্ষের বক্তব্যও কালকের সংবাদমাধ্যমেই আমরা পেয়ে গেছি। তিনি কাদের সিদ্দিকী। খবরে প্রকাশ: বড় ধরনের ভূমিকম্প হলেও পদ্মা সেতু ভাঙবে না। বুধবার বিকেলে সখীপুরে একটি জনসভায় কৃষক শ্রমিক জনতা লীগের প্রতিষ্ঠাতা সভাপতি কাদের সিদ্দিকী প্রধান অতিথির বক্তব্যে এ কথা বলেন।
খবরে আরও প্রকাশ: জাতীয় নির্বাচন প্রসঙ্গে কৃষক শ্রমিক জনতা লীগের সভাপতি বলেন, ‘আসন্ন জাতীয় সংসদ নির্বাচনে যদি সঠিক ভোট হয়, তাহলে আওয়ামী লীগ ক্ষমতায় যেতে পারবে না। আর ভোট না হলে আওয়ামী লীগ ক্ষমতায় গেলেও মরবে। অন্যদিকে নির্বাচনে বিএনপি জিতলে ওই রাতেই কয়েক লাখ মানুষ খুন হবে। হাসিনা-খালেদা কিছুই করতে পারবে না।’
কোনো দিক থেকেই তো কোনো সান্ত্বনার বাণী পাওয়া গেল না। কাদের সিদ্দিকী আমাদের আশ্বাস দিলেন পদ্মা সেতু ভাঙবে না। আমরা আশ্বাস পেলাম। কিন্তু ভোট হলেও আমরা মার খাব, ভোট না হলেও মার খাব, বিএনপি জিতলেও লক্ষ লোক মারা যাবে, শুনে মন কোনো সান্ত্বনা পাচ্ছে না।
পদ্মা সেতু ভাঙলে একসঙ্গে কজন মানুষই–বা মারা যাবে? বিএনপি জিতলে লক্ষ মানুষ মারা যাবে? তাহলে আমাদের কোনো আশা নেই, উপায় নেই, উদ্ধার নেই! এ অবস্থায় জনগণের তাহলে করণীয় কী?
আলী রিয়াজ প্রথম আলোয় একটা কলাম লিখেছেন। শিরোনাম: ‘নতুন মধ্যবিত্তের রাজনৈতিক ভূমিকার অবসান?’ বাংলাদেশের মধ্যবিত্ত কি আত্মপর হয়ে গেছে? রাজনীতিতে কী হচ্ছে না–হচ্ছে, তা নিয়ে তাদের কোনো মাথাব্যথা নেই? আচ্ছা, তা-ই যদি হবে, তাহলে আসুন পরপর তিনটা কৌতুক বলে নিই।
এক. হুমায়ূন আহমেদ বলেছেন, সবচেয়ে ভালো উপদেশ দেন পাগলেরা। আমি একজন পাগলকে দেখেছি, যিনি কমলাপুর রেলওয়ে স্টেশনে দাঁড়িয়ে রেলগাড়িগুলোকে উপদেশ দিচ্ছিলেন, বেটারা লাইনে থাকিস।
দুই. চাঁদপুর শহরে এক পাগল রাস্তার মধ্যখানে দাঁড়িয়ে ট্রাফিক কন্ট্রোল করত। বলত, ডাইনে ডাইনে, বামে বামে। সব বাস, ট্রাক, গাড়ি, রিকশা ডানে-বামে সরে যেত। পাগল দেখল, সড়কপথ ঠিক হয়ে গেছে। এবার রেলপথ ঠিক করতে হবে। সে চলে গেল রেললাইনের ওপরে। ট্রেন আসছে, রেললাইনের মধ্যখানে দাঁড়িয়ে সে বলতে লাগল, ডাইনে ডাইনে, বামে বামে। রেলগাড়ি তার কথা শুনল না।
তিন. মানসিক হাসপাতালের এক রোগী নিজেকে প্রেসিডেন্ট ডোনাল্ড ট্রাম্প বলে দাবি করছে। সে কিছুতেই ভেতরে যাবে না। বাইরে চিৎকার করছে, বলছে, ‘আমার অ্যাটম বোমার সুইচ বেশি মোটা।’ হাসপাতালের পরিচালক এলেন। বললেন, ‘প্রেসিডেন্ট, এবার আপনাকে আপনার রুমে যেতে হবে।’
‘যাব। তবে, আপনি কে?’
‘আমি এই হাসপাতালের পরিচালক।’
রোগী হেসে বললেন, ‘প্রথম প্রথম এসেছেন তো! কয় দিন থাকুন, ঠিক হয়ে যাবে। প্রথম প্রথম আমিও নিজেকে হাসপাতালের পরিচালক বলে দাবি করতাম।’
চলন্ত ট্রেনের সামনে দাঁড়িয়ে ট্রাফিক কন্ট্রোল করতে হয় না। সেটা সাহসের কাজ নয়, বুদ্ধিমানেরও কাজ নয়। কিন্তু যদি সত্যি সত্যি কোনো রেলগাড়ি থামানো দরকার হয়ে পড়ে, কী করতে হবে তা দেখিয়েছে রাজশাহীর দুই শিশু। ছয় আর সাত বছরের দুই শিশু রেললাইন ভাঙা দেখতে পেয়ে লাল মাফলার দেখিয়ে ট্রেন থামিয়ে দেয়। বড় দুর্ঘটনার হাত থেকে রক্ষা করে ট্রেন আর যাত্রীদের।
সুতরাং, সাহস থাকতে হবে, কর্তব্যবোধ থাকতে হবে, আর থাকতে হবে প্রত্যুৎপন্নমতিতা। 
জাপানি চলচ্চিত্র পরিচালক আকিরা কুরোসাওয়া বলেছেন, পাগলের পৃথিবীতে সুস্থতাই পাগলামি। আর নিৎশে বলেছেন, সব ভালোবাসার মধ্যেই কিছু না কিছু পাগলামো থাকে, কিন্তু সব পাগলামোতেই কিছু না কিছু যুক্তি থাকে।
আচ্ছা, শীতকালে কি পাগলামো বাড়ে?
তাহলে আমাদের যুক্তি হলো, এত শীত কেন পড়েছে।   আমি আপনার মন পড়তে পারি। আপনি মনে মনে কী ভাবেন, তা বলে দিতে পারি। দেখুন, মেলে কি না। আচ্ছা, পরীক্ষা হয়ে যাক। আপনি ঠিক করেছেন যে আপনার ওজন কমাবেন। কাজেই খাওয়া নিয়ন্ত্রণ করতে হবে। ডায়েট করতে হবে। এটা আপনি আরম্ভ করেন, কিন্তু মাঝেমধ্যেই প্রতিজ্ঞাচ্যুত হয়ে পড়েন। যা খাওয়ার কথা নয়, তা খেয়ে ফেলেন। তারপর হতাশ হয়ে পড়েন আর তখন ডায়েটের কথা ভুলে যান। কয়েক দিন পর একই প্রতিজ্ঞা আবারও শুরু করতে হয়। আপনি ঠিক করেছেন, আরেকটু গোছানো হবেন। কিন্তু সেটা আর হয়ে ওঠে না। রাতের বেলা কাপড় খুলে সেটা না গুছিয়েই শুয়ে পড়েন। আপনি ‘না’ বলতে পারেন না। অথচ ‘না’ বলা আপনার উচিত ছিল। ‘না’ বলতে না পেরে পরে নিজের ওপরই বিরক্ত হন। ঠিক করেন যে এরপর থেকে ‘না’ বলা শিখবেন। কিন্তু সেটা আর হয়ে ওঠে না।
 আপনি ঠিক করেছেন নিয়মিত হাঁটবেন কিংবা ব্যায়াম করবেন। এটাতে প্রায়ই বিরতি পড়ে যায়। যেকোনো কাজ করার জন্য আপনি শেষ মুহূর্তটিকেই বেছে নেন। সব সময় ভাবেন, করতে যখন হবেই, আগেভাগেই করে ফেলব। কিন্তু আগেভাগে করা হয়ে ওঠে না। প্রতিবার শেষ মুহূর্তেই জিনিসগুলো করা হয়। আপনি সবার জন্য অনেক করেন। আপনার মনটা খুব ভালো। সবার প্রতি আপনার অনেক আন্তরিকতা। কিন্তু এ
সত্ত্বেও অনেকেই আপনাকে ঠিক বুঝে উঠতে পারে না। না মিললে আপনি খুবই বিশিষ্ট মানুষ। আর মিলে গেলে বলব, আপনি আমাদের মতোই, আর সবার মতোই। কারণ, বেশির ভাগ মানুষের বেলায় এ রকমটাই হয়।
আপনি কি জানেন, আপনি এসএমএস করেন বুড়ো আঙুল দিয়ে?
আপনি কি জানেন, আপনি জিব দিয়ে নাক স্পর্শ করতে পারেন না?
আপনি এটা এখন চেষ্টা করছেন?
করছেন তো?
হাসছেন? হা হা হা। আপনার নতুন বছর হাসি-আনন্দে কাটুক।
এই লেখা এখানেই শেষ হয়ে যাচ্ছে। লেখাটা পড়ে আপনি ভাবছেন, এটা কোনো লেখা হলো! লেখার মধ্যে কোনো বার্তা থাকবে না? কাগজের জায়গার দাম আছে না?
রবীন্দ্রনাথ ঠাকুরের একটা প্রবন্ধ আছে-‘বাজে কথা’। তাতে তিনি বলেছেন, ‘অন্য খরচের চেয়ে বাজে খরচেই মানুষকে যথার্থ চেনা যায়। কারণ, মানুষ ব্যয় করে বাঁধা নিয়ম অনুসারে, অপব্যয় করে নিজের খেয়ালে। যেমন বাজে খরচ, তেমনি বাজে কথা। বাজে কথাতেই মানুষ আপনাকে ধরা দেয়।’
রবীন্দ্রনাথ ঠাকুর বলেছেন, যে কথায় উপদেশ নেই, যেটা বাজে কথা, সেটাই বেশি মূল্যবান। তিনি উদাহরণ দিয়েছেন, কয়লা দিয়ে যন্ত্র চলে, হীরা দিয়ে তা করা যায় না, তবু হীরাই মূল্যবান।
আজ তাই কোনো কাজের কথা না হয় না-ই হলো। একটুখানি হাসি-ঠাট্টা করলাম। নির্মল হাসিতে ভরে উঠুক আমাদের নতুন বছর-এই প্রার্থনাও কিন্তু করছি। বাংলাদেশ আবারও বিশ্ব রেকর্ড করেছে। গিনেস বুক অব ওয়ার্ল্ড রেকর্ডসে বাংলাদেশের নাম আসা উচিত। প্রশ্নপত্র ফাঁসের ক্ষেত্রে আমরা অনেকগুলো রেকর্ড করেছি। ক্রিকেট খেলার রেকর্ড বইয়ে যেমন বিচিত্র ধরনের রেকর্ড লেখা হয়, আমাদের বেলায়ও প্রশ্নপত্রের ফাঁসের রেকর্ড বহু বিচিত্র। বিভিন্নভাবে আমরা রেকর্ড করছি। ক্রিকেটে যেমন আপনি যদি সবচেয়ে বেশিবার শূন্য রানে আউট হন, সেটাও রেকর্ড, সবচেয়ে বেশিবার ৯৯ রান করলেও রেকর্ড, নিজের ব্যাট দিয়ে নিজের উইকেট ভেঙে দিয়েও আপনি রেকর্ড খাতায় নাম লেখাতে পারেন। প্রশ্নপত্র ফাঁসের ক্ষেত্রে বাংলাদেশের রেকর্ড তেমনি বহুমাত্রিক, বহুকৌণিক, বহু বিচিত্র।  যেমন: সর্বকনিষ্ঠ পরীক্ষার প্রশ্নপত্র ফাঁস। বরগুনায় প্রথম শ্রেণির প্রশ্নপত্র ফাঁস হয়েছে। গতকাল ১৪ ডিসেম্বর ২০১৭ ডেইলি স্টার-এর প্রথম পৃষ্ঠার খবর। বরগুনা সদরের ২৪৮টি প্রাথমিক বিদ্যালয়ের বার্ষিক পরীক্ষায় প্রথম শ্রেণির পরিবেশ পরিচিতি এবং চতুর্থ শ্রেণির বাংলাদেশ ও বিশ্বপরিচয় পরীক্ষা স্থগিত ঘোষণা করতে হয়েছে। কারণ, পরীক্ষার প্রশ্নপত্র ফাঁস হয়ে গেছে। পরীক্ষার আগেই অভিভাবকেরা ফেসবুকে ফাঁস হওয়া প্রশ্নপত্র প্রকাশ করে দিয়ে কর্তৃপক্ষের দৃষ্টি আকর্ষণ করেন। যখন দেখা গেল ঘটনা সত্য, বেচারি কর্তৃপক্ষ পরীক্ষা আপাতত বন্ধ করে দিতে বাধ্য হলো। এর আগে চতুর্থ শ্রেণির ইংরেজি পরীক্ষা স্থগিত করতে হয়েছে একই কারণে। 
শুধু বরগুনায় ঘটনা ঘটলে তো চলবে না। আমাদের আছে বরগুনা থেকে বিক্রমপুর। মুন্সিগঞ্জ জেলা প্রশাসনও জেলার দ্বিতীয় আর চতুর্থ শ্রেণির ১১৯টি বিদ্যালয়ে পরীক্ষা স্থগিত করেছে। কারণ, প্রশ্নপত্র ফাঁস হয়ে গেছে। 
বরগুনার ঘটনায় প্রাথমিক শিক্ষক ইউনুস আলী বলেছেন, ‘আমার বিশ্বাস, পৃথিবীর আর কোথাও এমনটা ঘটতে পারে না।’ 
কবি কেন বলেছেন, এমন দেশটি কোথাও খুঁজে পাবে নাকো তুমি, আর আমরা কতটাই বিপরীতভাবে কবির কথাটাকে প্রাসঙ্গিক করে তুলছি। 
সবচেয়ে বেশিসংখ্যক বিষয় ও পরীক্ষার প্রশ্নপত্র ফাঁসের রেকর্ডও এখন বাংলাদেশের। আমরা প্রথম শ্রেণির প্রশ্নপত্র ফাঁস করেছি। আমরা দ্বিতীয় শ্রেণির প্রশ্নপত্র ফাঁস করেছি। 
দাঁড়ান দাঁড়ান। আমরা কেজি ওয়ানের প্রশ্নপত্র ফাঁস করেছি। আমরা প্লে গ্রুপের প্রশ্নপত্র ফাঁস করেছি। 
আরে দাঁড়ান না। 
আমরা প্লে গ্রুপে ভর্তির জন্য কোচিং সেন্টার খুলেছি এবং প্লে গ্রুপের ভর্তির প্রশ্নপত্র ফাঁস করে দিয়েছি। আমরা ক্লাস ফাইভের প্রাথমিক শিক্ষা সমাপনী পরীক্ষার প্রশ্নপত্র ফাঁস করেছি। আমরা জেএসসি পরীক্ষার প্রশ্নপত্র ফাঁস করেছি। মাধ্যমিক পরীক্ষার প্রশ্নপত্র ফাঁসে আমাদের ঐতিহ্য কয়েক যুগের। 
আমরা উচ্চমাধ্যমিক পরীক্ষার প্রশ্নপত্র ফাঁস করেছি। আমরা বিশ্ববিদ্যালয়ে ভর্তি পরীক্ষার প্রশ্নপত্র ফাঁস করেছি। আমরা মেডিকেল কলেজে ভর্তি পরীক্ষার প্রশ্নপত্র ফাঁস করেছি। আমরা ব্যাংকে অফিসার পদে নিয়োগ পরীক্ষার প্রশ্নপত্র ফাঁস করেছি। 
এত বেশিসংখ্যক বিষয়ে এত বেশিসংখ্যক স্তরে এত বেশিসংখ্যক প্রতিষ্ঠানের প্রশ্নপত্র ফাঁস পৃথিবীর আর কেউ কোনো দিনও করতে পারবে না। আমাদের ওপেন চ্যালেঞ্জ। আছেন কোনো দেশ? কত বিষয়ে কত রেকর্ডই তো আপনাদের আছে, হে বিশ্বসভার সদস্য দেশগণ, বাংলাদেশের মতো প্রশ্নপত্র ফাঁস কি কেউ কোনো দিনও করতে পেরেছেন? কোনো দিনও পারবেন? হিম্মত থাকলে হাত তোলেন। এত বেশি বিষয়ে এত অসংখ্যবার প্রশ্নপত্র ফাঁস তো দূরের কথা, এই কল্পনাও আপনারা করতে পারবেন না। 
এরপরের রেকর্ড হলো প্রশ্নপত্র ফাঁসে প্রযুক্তির ব্যবহার। 
প্রকাশ্য ক্যামেরা, গোপন ক্যামেরা, মোবাইল ফোন, ফেসবুক, হোয়াটসঅ্যাপ, ফটোকপিয়ার থেকে শুরু করে দেহের ভেতরে গোপন চিপস স্থাপন, প্রকাশ্যে মাইক্রোফোন লাউডস্পিকার ব্যবহার-আরও যেসব পদ্ধতি জানি না বা আইনস্টাইন কিংবা স্টিফেন হকিংও কল্পনা করতে পারবেন না, তা আমরা আবিষ্কার করেছি, প্রয়োগ করেছি, এবং তাতে সফল হয়েছি। 
আর আছে টাকার লেনদেন। আমাদের জাতীয় বাজেটে প্রশ্নপত্র ফাঁসের টাকা কত শতাংশ অবদান রাখছে, জাতীয় অর্থনীতির প্রবৃদ্ধিতে এর প্রভাব কী, তা গুরুতর আলোচনার দাবি রাখে। এক হাজার টাকায় প্রশ্নপত্র বিক্রি হয়, এক লাখ টাকায় হয়, তিন লাখ টাকাতেও হয়। কোচিং সেন্টারের মালিক বলে রেখেছেন, ১০ লাখ টাকা দেবেন, ছেলে/মেয়ে আপনার মেডিকেলে চান্স পাবে। বাকিটা আমার। 
আহা! ছোটবেলায় হাসির গল্প শুনতাম। মাস্টার বলছেন, ‘ছেলেকে রেখে যান, পিটিয়ে মানুষ করে দেব, কত গাধা পিটিয়ে মানুষ করলাম, আর আপনার ছেলেকে মানুষ করতে পারব না।’ পাশেই ছিল এক গাধা। সে তার বাবাকে ধরল, ‘বাবা, আমিও স্কুলে ভর্তি হব। মাস্টার বলেছে, তিনি গাধা পিটিয়ে মানুষ করতে পারেন। আমিও মানুষ হব।’ 
এই দেশে এখন আমরা কী করছি? গাধাকে মানুষ করছি, নাকি মানুষকে গাধা করছি? গাধাও কিন্তু একটা আদর্শ প্রাণী, মুখ বুজে বোঝা বয়ে বেড়ায়। আমরা আসলে হয়ে উঠছি শৃগাল। 
আমরা শৃগাল অভিভাবকেরা শৃগাল শিক্ষাব্যবস্থার মধ্য দিয়ে আমাদের মানুষের বাচ্চা শিশুগুলোকে শৃগাল বানানোর প্রাণান্তকর প্রতিযোগিতায় অবতীর্ণ হয়েছি। মাস্টার সাব, ওকে পড়তে জানতে হবে না, লিখতে জানতে হবে না, অঙ্ক কষতে হবে না, ও দুটো ছড়া-কবিতা-গল্প পড়ে সময় নষ্ট করবে কেন, ওকে ফল দিন, ওকে ভালো জায়গায় ভর্তি করিয়ে দিন, সেখান থেকে ও ভালো একটা টাকা বানানোর মেশিন হয়ে বের হোক। 
আর আমাদের চৈতন্য বলে যে একটা জিনিস ছিল, বিবেক বলতে যে একটা জিনিস ছিল, কর্তৃপক্ষ বলতে যে একটা জিনিস ছিল, তারা কোথায় গেল? 
তারা তো ঘুমিয়েছে। আমরা যখন একটু চিল্লাপাল্লা করি, তখন তাদের ঘুমে ব্যাঘাত ঘটে। তারা বড্ড খেপে যায়: দেশে কোথাও কোনো প্রশ্নপত্র ফাঁস হয়নি। সব মিডিয়ার চক্রান্ত। সব ষড়যন্ত্র। 
তবে উন্নতি তো হচ্ছে। আমরা রেকর্ড বইয়ে নাম লেখাচ্ছি। প্রশ্নপত্র ফাঁসের বিশ্ব রেকর্ড। একটা না, দুইটা না, ডজন, ডজন। 
ফাঁস করুন। ফাঁসাতে থাকুন। জাতির ভবিষ্যতের গলাতেই কষে ফাঁসান। আউট হওয়া ব্যাটসম্যানকে কি ফিরিয়ে আনা যায়? তা-ও সেটা করেন বিপক্ষ দলের বা ফিল্ডিং দলের অধিনায়ক? গত ২৯ নভেম্বর রাতে বিপিএলের খেলায় চট্টগ্রামের জহুর আহমেদ চৌধুরী স্টেডিয়ামে তা-ই দেখা গেল। কুমিল্লা দলের অধিনায়ক। তামিম ইকবাল উদ্যোগী হয়ে ফিরিয়ে আনলেন ঢাকার ব্যাটসম্যান কেভিন কুপারকে। একটু আগে কেভিন কুপার রান নিতে গিয়ে বোলার ব্রাভোর সঙ্গে অনিচ্ছাকৃতভাবে ধাক্কা খান। দুজনেই ব্যথা পান, দুজনেই পড়ে যান মাটিতে। কেভিন উঠে আর দৌড়ানোর চেষ্টাও করেননি। ফিল্ডাররা স্টাম্প ভেঙে দিলে তিনি আউট। সোজা ড্রেসিংরুমের দিকে রওনা দেন ঢাকার কেভিন কুপার। এ সময় মাঠে প্রবেশ কুমিল্লার অধিনায়ক তামিম ইকবালের। তিনি কেভিনকে কী যেন বলছিলেন। মনে হচ্ছিল তিনি তাঁকে ফিরে যেতে বলছিলেন। আম্পায়ার আর কোচ সুজন মাহমুদের সঙ্গে কথা বলে তামিম ইকবাল আবার ফেরত পাঠান কেভিন কুপারকে। কারণ হয়তো তিনি ভেবেছিলেন, কুপার ইচ্ছাকৃতভাবে পড়ে যাননি, অনিচ্ছাকৃত একটা দুর্ঘটনা হয়েছে। এই আউটটাকে আউট ধরা হলে ক্রিকেটের মূল সৌন্দর্যই নষ্ট হয়ে যেত। খেলা জিনিসটার উদ্ভাবন নিশ্চয়ই আনন্দের জন্য। হারজিত থাকবে। এক পক্ষ হারবে, আরেক পক্ষ জিতবে। ড্রও হতে পারে। ৩২টা দল হয়তো খেলছে, একটা দল চ্যাম্পিয়ন হবে। বাকি ৩১টা দলকে একবার না একবার হারতেই হবে। এর মূল লক্ষ্য মানসিক আনন্দ, শারীরিক সুস্বাস্থ্য ও সামাজিক সুসম্পর্ক। মানুষে মানুষে মৈত্রী, ঐক্য, প্রীতির বন্ধন স্থাপন। সেই খেলা হয়ে যায় পেশা। সেই খেলা থেকে কত প্রতিযোগিতা, প্রতিদ্বন্দ্বিতা, শত্রুতা। আবার খেলা ঘিরে কত ব্যবসা। খেলা নিয়ে কত অশ্রু, কত দাঙ্গা। খেলা নিয়ে কত টেনশন। কত টাকা, কত নোংরামি। আমরা ভুলেই গেছি, খেলা মানে খেলাই। এর ফল দিয়ে দুনিয়া ধ্বংস হয়ে যায় না। ছেলেখেলা কথাটা নিয়ে যেমন প্রবচন আছে: খেললাম খেললাম, না খেললাম, চলে গেলাম—এটা কি ছেলেখেলা! আসলে তো সেইভাবে ভাবলে দুনিয়ার সবকিছুই ছেলেখেলা। খেললাম, খেললাম; না খেললাম, চলে গেলাম। আবার ভাবা যায়, সবাই যদি জীবনের সব ক্ষেত্রে তামিম ইকবালের মতো হতো! বিপক্ষ দলের খেলোয়াড় হয়ে উদ্যোগী হতো, বিপক্ষ দলকে আউট হতে না দিয়ে মাঠে ফেরত পাঠাত, এই জন্য যে তাতে খেলার মূল সৌন্দর্য রক্ষা পায়! কিন্তু পৃথিবীটা ছেলেখেলার মাঠ নয়, ক্ষুধার্ত সিংহের সামনে ছেড়ে দেওয়া গ্লাডিয়েটরের জানবাজি লড়াইয়ের মাঠ। এখানে হয় তুমি বাঁচবে, নয়তো সিংহ বাঁচবে। এখানে দয়ামায়ার কোনো স্থান যেন থাকতে নেই, অন্যকে জিতিয়ে দিয়ে আনন্দ পাওয়ার তো প্রশ্নই আসে না। আমরা সব ব্যাপারকে এ রকম বানিয়ে ফেলছি। এমনকি প্রাথমিক শিক্ষা সমাপনী পরীক্ষাকে। এমনকি স্কুলের ক্লাসের পরীক্ষাকে। যেমন করে হোক, জিততে হবেই। তোমাকে কোচিংয়ে দিচ্ছি, হরলিক্স খাওয়াচ্ছি, স্কুল থেকে কোচিং সেন্টারে নিতে গিয়ে প্রাণ ওষ্ঠাগত করে ফেলছি, তারপরও কেন তুমি ভালো করবে না? এই নাও, কোশ্চেন কিনে এনেছি, নাও উত্তর শেখো। ফার্স্ট তোমাকে হতেই হবে। পরীক্ষা কেন? ও কতটা শিখল, মাস্টারই বা কতটা শেখালেন, তার একটা মূল্যায়ন তো লাগবে। শেখার ব্যাপারটা গেল উবে, পড়ে রইল শুধু রেজাল্ট। ফল ভালো চাই। ‘রচনা’ বলে একটা জিনিস ছিল আমাদের সময়ে, এটা আমরা মুখস্থ করে লিখতাম। যে দেশে ‘রচনা’ করতে বলা হলে অন্যের লেখা মুখস্থ করে লিখতে হয়, সে দেশ তো নকলবাজ আর তস্করের দেশই হবে। অন্যের লেখা যে মুখস্থ করে লিখলেও নিজের বলে চালানো যায় না, এটা আমাদের দেশে কোনো দিনও কেউ বলেনি। ফলে আমরা আমাদের শিক্ষাব্যবস্থার ভেতর দিয়ে সিস্টেম্যাটিকভাবে ‘চোর’ উৎপাদন করছি। আমরা পরীক্ষায় ভালো ফল চাই, জ্ঞান চাই না, দক্ষতা চাই না। আওয়ামী লীগের সাধারণ সম্পাদক ওবায়দুল কাদের বলেছেন, তিন মাস পরপর গোয়েন্দা সংস্থা জরিপ করছে, দলীয়ভাবেও জরিপ হচ্ছে, সবার এসিআর (অ্যানুয়াল কনফিডেনশিয়াল রিপোর্ট) প্রধানমন্ত্রীর হাতে। মানে, আগামী নির্বাচনে মনোনয়নপ্রার্থীদের কাজের ভিত্তিতে কার কী অবস্থান, তা জেনে-বুঝে মনোনয়ন দেওয়া হবে। কিন্তু আমরা তো সেই দেশে বাস করি, যেখানে কাজ নয়, ফলই আসল। আমরা ওই এসিআর যাতে ভালো হয়, সরাসরি সেই ব্যবস্থা করব। আবার ওই রিপোর্টে যা-ই থাকুক না কেন, চূড়ান্ত ফল যেন আমার অনুকূলে আসে, সেই ব্যবস্থাও করার চেষ্টা করব। একই কথা কিন্তু জনগণের বেলায়ও বলা যায়। বছরের পর বছর যিনি ভোটারদের সঙ্গে থেকে চিত্ত জয় করেছেন, যাঁর দলও ভালো, তিনি ভোটে জিতবেন, এটা স্বাভাবিক। কিন্তু আমরা তো জ্ঞানে বিশ্বাস করি না, ফলে বিশ্বাস করি। আমাদের এসিআর যে জনগণ দেখবে, সেই সুযোগ আমরা কেন দেব? আমরা প্রশ্নপত্র ফাঁস করব, দরকার হলে ট্যাবুলেশন শিট পাল্টে দেব। বৃক্ষ তোমার নাম কী? ফলে পরিচয়। আমার গাছে যদি আম ধরে, আপনি কি বলতে পারবেন এটা জামগাছ? আজ তাই মনে মনে ভাবি, তামিম ইকবাল যে খেলোয়াড়সুলভ মনোভাবের পরিচয় দিয়েছেন বিপিএলের একটা ম্যাচে, আমাদের সব অধিনায়ক যদি সব খেলায় তেমনি মনোভাবের পরিচয় দিতে পারতেন; আমাদের জীবন, দেশ, পৃথিবী অনেক সুন্দর হতো। বইপত্রে আমরা বড় বড় মানুষের জীবনে এমনি সব উদারতার কাহিনি পড়ি। ‘অপূর্ব প্রতিশোধ’ গল্পে পড়েছি, তুমি আমার অতিথি, শত্রু হলেও তুমি আমার আশ্রয়প্রার্থী, আমি তোমার ক্ষতি করতে তো পারব না। বঙ্গবন্ধু শেখ মুজিবুর রহমানও সব নেতাকে সম্মান করতেন, বিরোধী পক্ষের নেতাদের খোঁজখবর রাখতেন। অসমাপ্ত আত্মজীবনী বইয়ে তিনি মুসলিম লীগের প্রধানমন্ত্রী খাজা নাজিমউদ্দীনের সঙ্গে সাক্ষাতের বর্ণনায় তাঁর সম্পর্কে শ্রদ্ধেয় মন্তব্যই করেছেন। কিন্তু এখন কি সবকিছুর অবনমনই ঘটছে? সাবেক মার্কিন প্রেসিডেন্ট টমাস জেফারসন ১৭৮৭ সালে বলেছিলেন, সরকার আছে, সংবাদপত্র নাই আর সংবাদপত্র আছে, সরকার নাই—এ রকম ক্ষেত্রে আমি দ্বিতীয়টা বেছে নেব। এটা তিনি বলেছেন আজ থেকে ২৩০ বছর আগে। ভাবা যায়! আর আজ ডোনাল্ড ট্রাম্প বলেছেন, সিএনএন তো ফেক নিউজের ডিব্বা, অথচ তারা কেন বিশ্বে আমেরিকাকে প্রতিনিধিত্ব করে? সিএনএনের একজন জবাব দিয়েছেন, আমাদের কাজ প্রতিনিধিত্ব করা নয়, ওটা আপনার কাজ, আমাদের কাজ খবর দেওয়া। যে দেশ জেফারসনকে প্রেসিডেন্ট বানিয়েছিল, সেই দেশই ট্রাম্পকে বানিয়েছে। এ রকম বিশ্বে তামিম ইকবালের ছোট্ট সুন্দর একটা কাজও কত সুন্দর লাগে। কোনো সুন্দর কাজই আসলে ছোট নয়। বরং বলি, ছোট কাজ সুন্দর হলে আর ছোট থাকে না। বড় হয়ে যায়। ধন্যবাদ, তামিম ইকবাল! অরুন্ধতী রায়ের প্রথম উপন্যাস দ্য গড অব স্মল থিংস আমার পড়া সেরা উপন্যাসগুলোর একটা। ওই উপন্যাসের বর্ণনা, চক্রাকার গঠনশৈলী, ভাষার কারুকাজ এখনো আমার স্মৃতিতে উজ্জ্বল হয়ে আছে। জীবন গিয়েছে চলে কুড়ি কুড়ি বছরের পার, তবুও। বৃষ্টির পানি ছাদের কিনারে ফোঁটা ফোঁটা জমে আছে, অ্যাবাকাসের মতো, এই উপমায় কে না মুগ্ধ হবে। কিংবা আর্কিটেক্ট অরুন্ধতী যখন আই লেভেলটা কোথায় আছে, সেটা মাথায় রেখে দৃশ্যের বর্ণনা দেন, যেমন একজন মারা গেছে, সে শুয়ে আছে চিত হয়ে, সে দেখছে ঘরের ছাদ, মেঝের স্তর থেকে, তখনো তাঁর বর্ণনা আমাদের মুগ্ধ করে। প্রথম উপন্যাসে তিনি বুকার পুরস্কার জিতেছেন, তাঁর বই ৬০ লাখ কপি বিক্রি হয়েছে, এ পুরোনো কথা। তাঁর ওই বই পড়ার সময় আমি কেঁদেছিলাম, আমার কাছে সেই স্মৃতি পুরোনো হওয়ার নয়। কুড়ি বছর পরে পড়লাম তাঁর দুই নম্বর উপন্যাস, দ্য মিনিস্ট্রি অব আটমোস্ট হ্যাপিনেস। এর চেয়ে ভালো উপন্যাস হয়তো পড়েছি, হয়তো পড়িনি, কিন্তু এর চেয়ে ডিস্টার্বিং বই আমি আর একটাও পড়িনি। এই বই পড়তে পড়তে আমি হেসে উঠেছি, কেঁদেছি, দেখো দেখো কী লিখেছে বলে ছুটে গেছি পাশে যিনি আছেন তাঁর কাছে, এই বই পড়তে পড়তে এবং এই বই পড়ে আমি ভয়ে শিউরে উঠেছি, ব্যথায় দীর্ণ হয়েছি, অক্ষমতার যন্ত্রণায় দগ্ধ হয়েছি। অরুন্ধতী রায় এই উপন্যাসে সমকালীন ভারতের এবং দুনিয়ার বহু ইস্যু, জ্বলন্ত ইস্যু, যার সঙ্গে অনেক মানুষের রোজকার জীবন–মৃত্যু যুক্ত, তা ধরতে চেয়েছেন। তিনি পশ্চিমবঙ্গে সিঙ্গুর, গুজরাটে মোদির সাম্প্রদায়িক হানাহানি, মাওবাদী আন্দোলনকারীদের ওপর চালানো নিষ্ঠুরতা, আদিবাসী নিগ্রহ, ইরাক যুদ্ধ, কেজরিওয়াল, মনমোহন সিং, দলিত, চামার, হিজড়া, গরু এবং কাশ্মীর—কোনো ইস্যুকেই ছাড়তে চাননি। আমরা কবিতায় পড়েছি, চে, তোমার মৃত্যু আমাকে অপরাধী করে দেয়। এই বই পড়লে নিজেকে অপরাধী বলে গণ্য হয়, একজন লেখক হিসেবে আমার কী করার কথা ছিল, আমি কী করছি; একজন সাংবাদিক হিসেবে আমার কী লেখার কথা ছিল, আমি কী লিখছি; একজন সচেতন নাগরিক হিসেবে আমার কী বলার কথা ছিল, আমি কী বলছি; একজন বিশ্বনাগরিক হিসেবে আমি কতটা অসহায়—এই সব মনে হতে থাকে। এই বই এমনকি পড়তেও ভয় লাগে, মনে হয়, এই বই পড়ছি বলেও কেউ ঘরের মধ্যে এসে ঢুকে পড়ে বলবে না তো, ওঠো, চলো। যখন আশির দশকে লেখালেখি শুরু করি, তখন আমরা সুবিমল মিশ্রর অ্যান্টি-উপন্যাসের ভক্ত ছিলাম। এই বই অ্যান্টি-উপন্যাসেরও অ্যান্টি। আমার লেখক–জীবনের শুরুতে আমি সংবাদপত্রের কাটিং, গান, শ্লোক, অপ্রাসঙ্গিক আলোচনা, ব্রেশটিয় এলিয়েনশন—নানা কেরদানি উপন্যাসে ঢোকানোর চেষ্টা করতাম। নিধুয়া পাথার নামের আমার উপন্যাসটা সেই রকমের একটা কাজ। কিন্তু অরুন্ধতী এই উপন্যাসে যা করেছেন, তার কোনো তুলনা হয় না—একেবারে লা-জবাব। আমি তাঁর লেখা থেকে কিছু অংশ অনুবাদ করে দেব। ঘটনাস্থল কাশ্মীর। বড়গাঁয়ের একজন দরজির নাম মেহমুদ। তার খুব ইচ্ছা সে বন্দুক কাঁধে নিয়ে ছবি তুলবে। অবশেষে একদিন তার এক বন্ধু, যে জঙ্গি দলে যোগ দিয়েছিল, মেহমুদকে গোপন আস্তানায় নিয়ে যায়, তার স্বপ্ন পূরণ করে দেয়। মেহমুদ শ্রীনগরে ফিরে আসে নেগেটিভ ফিল্ম নিয়ে। তাজ ফটো স্টুডিওতে যায় প্রিন্ট নেওয়ার জন্য। প্রতিটি ছবির জন্য সে ২৫ পয়সা কমিশনের দর-কষাকষিও করে। যেদিন সে ফটো আনতে যায়, সেদিন সীমান্তরক্ষী বাহিনী স্টুডিও ঘিরে ফেলে। হাতেনাতে ধরে ফেলে তাকে। তাকে তারা ক্যাম্পে নিয়ে যায়, অনেক দিন ধরে অত্যাচার করে, কিন্তু মেহমুদ কোনো কিছু বলে না। তার ১০ বছরের কারাদণ্ড হয়। কয়েক মাস পরে জঙ্গি কমান্ডার, যে ফটো তুলতে সাহায্য করেছিল, ধরা পড়ে। দুটি একে-৪৭ এবং কয়েকটি গুলি উদ্ধার করা হয়। দুই মাস পর তাকে ছেড়ে দেওয়া হয়। এটা কি ঠিক হলো? মনোহর মাত্তু একজন কাশ্মীরি পণ্ডিত। তিনি পাহাড়ের শানুদেশে থাকতেন একা, অন্য হিন্দুরা চলে গিয়েছিল। তাঁর মুসলিম পড়শিরা বলত, সব হিন্দুই আসলে ভারতীয় দখলদার বাহিনীর দালাল। এ কথা তাঁকে খুবই ক্লান্ত আর আহত করত। মনোহর মাত্তু সব ভারতবিরোধী মিছিলে অংশগ্রহণ করতেন। সবার চেয়ে জোরে চিৎকার করতেন ‘আজাদি’ বলে। কিন্তু লাভ হতো না। এমনকি তিনি একবার এ-ও ভেবেছিলেন, অস্ত্র হাতে নেবেন, হিজব দলে যোগ দেবেন। পরে এই চিন্তা তিনি ত্যাগ করেন। একদিন একজন গোয়েন্দা কর্মকর্তা, তাঁর স্কুলবন্ধু আজিজ মোহাম্মদ তাঁর বাড়িতে আসেন, তাঁকে সাবধান করে দেন যে মাত্তুর নামে ফাইল খোলা হয়েছে। কারণ মাত্তুর মধ্যে রাষ্ট্রবিরোধী প্রবণতা দেখা যাচ্ছে। গৌরবে মাত্তুর বুক ফুলে যায়। তুমি আমাকে নোবেল পুরস্কার দিয়েছ, মাত্তু তাঁর বন্ধুকে বলেন। বন্ধুকে তিনি কাফে আরাবিকাতে নিয়ে যান, ৫০০ টাকার কফি আর পেস্ট্রি কিনে খাওয়ান। এক বছর পরে মাত্তুকে কাফির হওয়ার অপরাধে অজানা বন্দুকধারীরা গুলি করে মেরে ফেলে। বাতি নিভে গেছে। সবাই ঘুমে কাতর। সবাই ঘুম। শুধু একজন জেগে আছে। তার ডিউটি করছে। গোবরের মধ্যে একটা পোকা। সে চিত হয়ে শুয়ে পা আকাশে তুলে ধরে আছে। আকাশটা যদি ভেঙে পড়ে, সে তাহলে পা দিয়ে দুনিয়াটাকে বাঁচাবে। কারণ সে জানে, শেষ পর্যন্ত সবকিছু ঠিক হয়ে আসবে। ঠিক হবেই, কারণ তাদের ঠিক হতেই হবে কেন, জানি না। শুধু জানি, অরুন্ধতীই কেবল পারেন সবকিছু ভেঙেচুরে আবার গড়তে। পড়তে পড়তে মনে হয়, গোবরের ওই পোকাটাও তবু চেষ্টা করছে। আর আমরা? কী করলাম? এত গ্লানিময় এই জীবন! সৌম্য বন্দ্যোপাধ্যায় এসেছেন দিল্লি থেকে। প্রথম আলোর দিল্লি প্রতিনিধি। দারুণ লেখক, দুঁদে সাংবাদিক। তাঁকে বলি, সৌম্যদা, কী করব? কী করা উচিত? সৌম্যদা বলেন, হাঁস হয়ে যান। কাদা-জলে সাঁতার কেটে উঠবেন, গায়ে কাদা লাগতে দেবেন না। তা–ই তো আছি, আছি পরমানন্দ মন্ত্রণালয়ের দপ্তরি হয়ে। হা! জীবন! এবার আমরা কেনটাকিতে গিয়েছিলাম। যুক্তরাষ্ট্রের একটা রাজ্য কেনটাকি। পৃথিবীতে অনেকেই এর নাম জানে, তার কারণ মুরগি। মুরগি ভাজা। কেনটাকি ফ্রায়েড চিকেন। সংক্ষেপে কেএফসি।
কেএফসির প্রতি আমার একধরনের নস্টালজিক ভালোবাসা আছে। ১৯৯৫ সালে আমি প্রথমবার আমেরিকা যাই। তখন একটা মাস আমি কলোরাডো স্প্রিংস নামের একটা নির্জন শহরে একাকী মোটেল-বাস করেছিলাম। আমেরিকার ছোট শহরগুলোয় কেউ হাঁটে না। সবার গাড়ি থাকে। আমি মোটেলে থাকতাম, বিকেলবেলা একা একা নির্জন পথে হেঁটে খাবারের খোঁজ করতাম। প্রথমে যেতাম ম্যাকডোনাল্ডসে। পরে আবিষ্কার করলাম কেএফসি। বার্গারের চেয়ে কেএফসি আমার ভালো লেগে গেল অনেক বেশি। একটা মাস আমি এই খেয়ে নৈশভোজ সেরেছি। রোজ সন্ধ্যায় মোটেল রুমে ফিরে এসে আমি আমার ৪০ দিন বয়সী দুহিতার ফটো বের করে কাঁদতে বসতাম। বুকটা হালকা হতো। আমি ঘুমোতে যেতাম। পাঁচ সপ্তাহ ভাত খাইনি। একবার একটা মেক্সিকান রেস্তোরাঁয় উঁকি দিয়ে দেখলাম, ভাতের মতো কী যেন দেখা যাচ্ছে। অর্ডার দিয়ে যা পেলাম, তা হলো রুটির ভেতরে ভাত। আমি আমার জীবনেও কাউকে ভাত দিয়ে রুটি খেতে দেখিনি। বুঝতেই পারছেন, আমার অবস্থা কী হয়েছিল। পাঁচ সপ্তাহ পরে মোটেলের মালিক আমাকে বললেন, একজন বাংলাদেশি পাওয়া গেছে। ফোনে কথা বলবে? আমি বললাম, বলব। এরপর রানা ভাই নামের একজন এসে আমাকে তাঁর গাড়িতে তুলে নিয়ে গিয়েছিলেন আরেক বাঙালির বাসায়। পাঁচ সপ্তাহ পরে ভাতের গন্ধ শুঁকে আমি পাগলের মতো বোধ করছিলাম।
তো কেএফসি আমার দ্বিতীয় ভাত। কেএফসি আমার দ্বিতীয় অন্নপূর্ণা।
আমি আর মেরিনা গত সেপ্টেম্বরে যুক্তরাষ্ট্রে ব্যাপক সফর দিয়েছি। হুলুস্থুল সফর। এক রাজ্য থেকে আরেক রাজ্য। একেবারে ৮০ দিনে বিশ্বভ্রমণ-টাইপ দৌড় আর দৌড়। তারই অংশ হিসেবে আমরা যাচ্ছি টেনেসি রাজ্যে। সেখানে থাকেন ডা. হুমায়ূন কবির। দারুণ এক লেখক। তিনি ঘুম বিশেষজ্ঞ। ডাক্তার হিসেবে অসাধারণ সফলতা অর্জন করেছেন। নিজের নামে ক্লিনিক আছে। এমনকি কবির লেন নামে রাস্তাও আছে। কবির লেন, ইউএসএ সার্চ দিলেই এটা পাবেন। নক্সভিল বিমানবন্দরে নেমে লাগেজের জন্য অপেক্ষা করছি। তখন এলেন শার্লি। তিনি ডাক্তার হুমায়ূন কবিরের ক্লিনিকের সহকর্মী। আমরা প্রথমে কবির ভাইয়ের জেলিকোর বাড়িতে গেলাম, কবির লেন পেরিয়ে। খানিকটা ফ্রেশ হয়ে নিয়ে আমরা গাড়িতে চলতে শুরু করলাম পাশের রাজ্যে। কারণ, পাশের রাজ্যটার নাম কেনটাকি। কেনটাকি ফ্রায়েড চিকেনের যাত্রা শুরু হয়েছে যেখানে। আমরা যে কেএফসির আদি বাড়িতে যাচ্ছি, কবির ভাই সেটা আগে থেকেই বলে রেখেছিলেন। আমাদের দুপুরের খাওয়া হবে সেখানেই। মহাসড়কের পারে একটা নিরিবিলি জায়গা। অনেকটা ফাঁকা জায়গাজুড়ে গাড়ি পার্কিংয়ের ব্যবস্থা। খোলামেলা উদার দিগন্ত। তার পাশে একটা একতলা বাড়ি। বাড়ির পাশে উঁচু একটা স্তম্ভের চূড়ায় কেএফসির সাইনবোর্ড। বাইরেই ধাতব পাতে লেখা, বার্থ প্লেস অব কেনটাকি ফ্রায়েড চিকেন। ‘১৯৩২ সালে এখানেই কর্নেল হারল্যান্ড স্যান্ডার্স একটা ছোট্ট রেস্তোরাঁ কিনেছিলেন। এখানেই তিনি নানা গবেষণার মাধ্যমে কেএফসির রেসিপি আবিষ্কার করেন। ১৯৫৬ সালে, যখন তাঁর বয়স ৬৬, এখান থেকে মহাসড়ক ধরে দূরে চলে যান। তিনি খদ্দের হারানোর শঙ্কায় তাঁর এই রেস্তোরাঁ বিক্রি করে দিয়ে তাঁর রেসিপি নিয়ে বেরিয়ে পড়েন। আমেরিকার বিভিন্ন রেস্টুরেন্টে গিয়ে তিনি তাঁর রেসিপির গোপন ফর্মুলা বিক্রি করতে থাকেন।’ বাড়িটার ভেতরে কেএফসির একটা চালু দোকান। সেখানে যথারীতি কেএফসির নানা খাবার বিক্রি হচ্ছে। আর তার পাশেই সংরক্ষণ করে রাখা হয়েছে, কর্নেল স্যান্ডার্স কোন রান্নাঘরে কীভাবে রাঁধতেন। সেই সময়ে তাঁর রেস্টুরেন্টের আদি চেয়ার-টেবিলগুলো কেমন ছিল। সেই সময়ের থালাবাসন ইত্যাদিও রাখা হয়েছে। সেগুলো একটা জাদুঘরের মতো করে সাজিয়ে রাখা। ঘটনার বিবরণ লেখা আছে ফলকে। অবশ্যই কেএফসির প্রতিষ্ঠাতা কর্নেল স্যান্ডার্সের সেই ট্রেডমার্ক ভাস্কর্যটা আছে। সাদা স্যুট আর বো টাই পরা। আছে ধাতব ভাস্কর্য। ধাতুতে খোদিত তাঁর বাণী আছে। তাতে যা লেখা, ভাবানুবাদে তা দাঁড়ায়: কঠিন পথ ‘চালাকি করে উন্নতি করা সোজা। বিশ্বাস নষ্ট করে, দুর্বলকে ঠকিয়ে তাৎক্ষণিক উন্নতি করা যায়। আর সততার পথটা কঠিন। প্রতিশ্রুতি রাখতে হবে, মান বজায় রাখতে হবে, ভালো মানের পণ্য দিতে হবে, ভালো সেবা দিতে হবে, উন্নত নৈতিকতার পরিচয় দিতে হবে। এই কঠিন পথ তাই লোকে নিতে চাইবে না। সহজ পথটা সংক্ষিপ্ত। গতিময়। কঠিন পথটা দীর্ঘ, আর শ্রমসাপেক্ষ। কিন্তু যখন ঘড়ি টিকটিক করে এগোতে থাকে, সহজ পথটা কঠিন হতে থাকে। কঠিন পথটা হতে থাকে সহজতর। মুহূর্ত কাটে, বছর গড়াতে থাকে, ক্যালেন্ডার বদলাতে থাকে, দেখা যায়, সহজ পথ হারিয়ে গেছে চোরাবালিতে। আর কঠিন পথটা শক্ত ভিত্তির ওপরে সুগমভাবে দাঁড়িয়ে আছে।’ কেএফসির জন্মস্থানে এসে কেউ কেএফসি না খেয়ে যায় না। ওখানে খেতে খেতে হাতের মোবাইল ফোনে গুগল করলাম, কর্নেল স্যান্ডার্স সম্পর্কে আর কী জানা যায়? একটা আশ্চর্য কথা বলা হচ্ছে বিভিন্ন ওয়েবসাইটে। তা হলো, কতটা ব্যর্থতা থেকে একজন মানুষ ঘুরে দাঁড়াতে পারেন? কর্নেল স্যান্ডার্স তাঁর রেস্তোরাঁ বিক্রি করে দিয়েছেন। একটা গাড়ি করে তিনি আমেরিকার পথে পথে ঘুরছেন, রেস্তোরাঁয় রেস্তোরাঁয় যাচ্ছেন। নিজ হাতে ফ্রায়েড চিকেন বানাচ্ছেন। যদি রেস্তোরাঁর মালিক খুশি হন, তাহলে তিনি রেসিপি বিক্রি করবেন। প্রচলিত আছে যে তাঁকে ১০০৯ বার ‘না’ শুনতে হয়েছিল। আবারও বলছি, ১০০৯ বার প্রত্যাখ্যাত হওয়ার পরে তিনি প্রথম ‘হ্যাঁ’ শোনেন। এই কাজ যখন তিনি করতে বেরোন, তাঁর বয়স ছিল ৬৬ বছর। আট বছর পর, ৬০০ রেস্তোরাঁ তাঁর রেসিপি চালু করে। ১৯৬৬ সাল সেটা। তখন তিনি তাঁর কোম্পানি ২ মিলিয়ন ডলারে বিক্রি করে দেন। তবে তিনি কেএফসির মুখপাত্র রয়েই যান। ১৯৭৬ সালে বিশ্বের সবচেয়ে পরিচিত তারকার তালিকায় তিনি দুই নম্বর বলে গণ্য হন। আমরা যারা অল্পেই হতাশ হয়ে যাই, এই কিংবদন্তি তাদের জন্য একটা শিক্ষণীয় প্রেরণা হতে পারেন। ১০০৯ বার প্রত্যাখ্যাত হওয়া? অনেকের জীবনেই এ রকম অনেক প্রত্যাখ্যানের গল্প আছে। স্যামুয়েল বেকেট নামের লেখক নাট্যকারের প্রথম বই কয়েক ডজন প্রকাশক ফিরিয়ে দিয়েছিলেন। তিনিই পরে নোবেল পুরস্কার লাভ করেন সাহিত্যে। কেএফসি খেয়ে আঙুল চাটতে চাটতে সে কথাটাও একবার মনে করে দেখা গেল। ইঁদুর তাড়াল প্রেসিডেন্টকে। প্রেসিডেন্ট তাঁর দপ্তর ছাড়তে বাধ্য হলেন। ঘটনা ঘটেছে নাইজেরিয়ায়। নাইজেরিয়ার প্রেসিডেন্ট পরিচিত সিংহ রাষ্ট্রপতি হিসেবে। লায়ন প্রেসিডেন্ট। কিন্তু তাঁকে তাঁর অফিস ছাড়তে বাধ্য করেছে ইঁদুরেরা। প্রেসিডেন্টের নাম মুহাম্মাদু বুহারি। তিনি চিকিৎসার জন্য তিন মাস ছিলেন বিলেতে। ফিরে এসে দেখেন, তাঁর প্রেসিডেন্ট কার্যালয়ে ইঁদুর ব্যাপক অন্তর্ঘাত চালিয়েছে। অফিসের বহু আসবাব ও শীতাতপনিয়ন্ত্রণ যন্ত্র নষ্ট করে ফেলেছে ইঁদুরেরা। কাজেই বুহারি আর ওই অফিসে বসতেই পারবেন না, বসে কাজ করতে পারবেন না। করা সম্ভব নয়। লায়ন প্রেসিডেন্ট তাই কাজ করবেন তাঁর নিজের বাসভবনেই। অসুবিধা হবে না। বাসভবনেও অফিস চালানোর মতো সুযোগ-সুবিধা আছে। এ নিয়ে সেখানকার জনগণ নাকি দুই ভাগে বিভক্ত। এক ভাগ বলছে, এমনকি ইঁদুরও চায় না, প্রেসিডেন্ট ফিরে আসুন। আরেক দল বলছে, ইঁদুর তো আসবাব কাটতেই পারে। এ নিয়ে এত কথার কী আছে। তাঁরা প্রেসিডেন্টের সুস্বাস্থ্য কামনা করছেন। আর বিরোধী দল বলছে, প্রেসিডেন্টের হয়েছে প্রোস্টেট ক্যানসার। সরকার অস্বীকার করছে। আবার বলছেও না আসলে রোগটা কী। এই নিয়েও কথাবার্তা। ইঁদুর বাংলাদেশেও এখন সংবাদমাধ্যমে জায়গা করে নিচ্ছে। আমাদের বন্যানিয়ন্ত্রণ বাঁধ ইঁদুরে খেয়ে ফেলছে। এই কথা শুনে কলাম লেখকেরা হাসেন। তাঁরা বলেন, বাঁধ ইঁদুরে খায়, নাকি মানুষে খায়! দুটোই সত্য। ইঁদুর আসলেই বাঁধ ফুটো করে ফেলে। তখন পানি বাড়লেই ওই বাঁধ ভেঙে যায়, সহজেই। আবার মানুষও বাঁধ খায়। আর ইঁদুর প্রচুর পরিমাণে ধানও খেয়ে ফেলে। আন্তর্জাতিক ধান গবেষণা ইনস্টিটিউটের তথ্যমতে, এশিয়ায় উৎপাদিত ধানের ৫ থেকে ১০ ভাগ যায় ইঁদুরের পেটে। কাজেই ইঁদুর যে বিপজ্জনক, তাকে নিয়ে হাসি-মশকরা করার কিছু নেই, তা আমরা বুঝি। ইঁদুর আর সিংহকে নিয়ে প্রচলিত কৌতুকটি আগে বলে নিই। সিংহের বিয়ে। ইঁদুর খুব লাফাচ্ছে। বনের রাজার বিয়ে। আমাকে যেতে হবে। বনের রাজার বিয়ে। আমি যে কী পরে যাই। একটা কাঠবিড়ালি বলল, ও ইঁদুর, সিংহের বিয়ে, আর তুই ইঁদুর লাফাচ্ছিস কেন? ইঁদুর বলল, ভাই, আমিও তো সিংহই ছিলাম। বিয়ের পরই না ইঁদুর হয়ে গেলাম। আর আমাদের ছোটবেলায় যে গল্পটা ছোট ক্লাসে পাঠ্য ছিল, সেটার কথা কি আপনাদের মনে আছে? এক ছিল সিংহ। আরেক ছিল ইঁদুর। একদিন সিংহ তার গুহায় ঘুমোচ্ছে। একটা ইঁদুর খেলতে খেলতে সিংহের গায়ে উঠে পড়ল। সিংহের ঘুম ভেঙে গেল। সে ইঁদুরটাকে ধরে বলল, দেব নাকি একটা থাবা বসিয়ে। ইঁদুর বলল, তা তো আপনি দিতেই পারেন। কিন্তু সেটা রাজার যোগ্য কাজ হয় না। আপনি কেন ইঁদুর মারতে যাবেন। বরং হুজুর দয়ার সাগর, আমাকে ছেড়ে দিন। আমি আপনার এই উপকারের কথা মনে রাখব। একদিন শোধ করে দেব। সিংহ হাসল। ওরে ইঁদুর, তুই কী করে আমার উপকার করবি। কিন্তু সিংহটা ছিল সত্যিকারের রাজা। সে ইঁদুরকে ছেড়েই দিল। একদিন শিকারির জালে আটকা পড়ল সিংহ। ছুটে এল সেই ইঁদুর। হুজুর, ভাববেন না। আমার আছে ধারালো দাঁত। আমি এক্ষুনি জাল কেটে দিচ্ছি। ইঁদুর মুক্ত করল সিংহকে। উপদেশ: ছোট বলে কাউকে অবহেলা করতে নেই। ইঁদুর নিয়ে সবচেয়ে বিখ্যাত গল্পটা আমরা সবাই জানি। হ্যামিলনের বাঁশিওয়ালা। হ্যামিলন শহরে খুব ইঁদুরের উৎপাত হলো। সবখানে শুধু ইঁদুর আর ইঁদুর। আর ইঁদুরগুলো 
এত নাদুসনুদুস যে ইঁদুর দেখলে বিড়াল ভয়ে পালায়। তখন এল এক বাঁশিওয়ালা। সে নগরপিতাকে বলল, আমি বাঁশি বাজিয়ে সব ইঁদুর নিয়ে চলে যাব। আমাকে কী দেবেন? নগর কর্তৃপক্ষ তাকে অনেক অনেক পুরস্কার দেওয়ার প্রতিশ্রুতি দিল। বাঁশিওয়ালা বাঁশি বাজিয়ে শহরের এক প্রান্ত থেকে আরেক প্রান্তে চলতে লাগল। পেছনে পেছনে ছুটতে লাগল সব ইঁদুর। সে চলে গেল সমুদ্রে। সব ইঁদুর ভেসে গেল সাগরে। ফিরে এসে সে বলল, আমাকে প্রাপ্য পুরস্কার দিন। শহরের মেয়র তাঁর প্রতিজ্ঞার কথা গেলেন ভুলে। এরপর বাঁশিওয়ালা আবারও নামল পথে। বাঁশিতে ফুঁ দিল। সব শিশু তার পিছু নিল। সব শিশু নিয়ে বাঁশিওয়ালা অদৃশ্য হয়ে গেল। শিশুরা আর ফিরল না। তিনটি শিশু শুধু রক্ষা পেয়েছিল। একটা শিশুর পা ভালো ছিল না, সে পিছিয়ে পড়েছিল। একটা শিশু কানে শুনত না, সে বাঁশিওয়ালার পিছু নেয়নি। আরেকটা শিশু চোখে দেখতে পেত না, সে তাই সবার পিছু নিতে পারেনি। এই গল্প আমাদের কী শেখায়? আমাদের কর্তৃপক্ষ আমাদের যে প্রতিশ্রুতি দেয়, কার্যোদ্ধারের পর তা ভুলে যায়। ফলে আমাদের ভুগতে হয়। প্রতিশ্রুতি ভঙ্গ করেন কর্তারা, সাজা পায় সর্বসাধারণ। বড়রা করেন ভুল, মাশুল গুনতে হয় ছোটদের। দুই. এখন আমাদের ধ্বংসের কিনারে, কিংবা অজানা গন্তব্যে টেনে নিয়ে যাচ্ছে এক ভোলানিয়া বাঁশির সুর। আমরা বাঁচতে পারব, যদি আমরা একটু কম জোরে হাঁটি, কিংবা যদি আমরা সেই বাঁশির সুর কানে না তুলি, কিংবা যদি এই গড্ডলপ্রবাহটা চোখে না দেখি। আমি কি কিছু বোঝাতে পারলাম? এইবার শেষ কৌতুকটা বলব। একদিন রাজা যাচ্ছিলেন রাজবিহারে, রাজসিক ভঙ্গিতে। হাতির পিঠে চড়ে। ঢোল-ডঙ্কা বাজিয়ে। সামনে ঘোড়া। পেছনে সৈন্য। সৈন্য দলে বিড়ালও আছে। একটা ইঁদুর ছুটে গেল সেখানে। চিৎকার করে বলল, ওরে হাতি, খুব যে ভাব দেখাচ্ছিস, তোর কী আছে, যা আমার নেই। আমারও চারটা পা, বড় বড় দুটো কান, বড় একটা লেজ...রাজবহরের বিড়াল শুনল সেই কথা। তারপর যা হওয়ার তা-ই হলো। অতিরিক্ত কথা ও কাজ বিপদ ডেকে আনে। ছাগলের কথা ভুলিয়াই গিয়াছিলাম। ছাগল যে আছে, এই তথ্য মনে করিবার কোনো প্রসঙ্গ ছিল না। ছাগলও ছিল, কাঁঠালপাতাও নিশ্চয়ই ছিল, কিন্তু চারদিকে এত পাগল যে ছাগলের কথা ভাবিবার অবকাশই পাইতেছিলাম না। অবশেষে ছাগল মরিল এবং প্রমাণিত হইল, এই দেশে ছাগল মরে নাই, মরিবে না, ছাগল আছে, ছাগল থাকিবে, তাহারা ছাগসংগীত প্রচার করিবে। ছাগল যে ছাগল তাহার উৎকৃষ্ট প্রমাণ যে সে মরিবার আর কোনো টাইম পাইল না। তাহার স্থান-পাত্র-কালজ্ঞান নাই। ওহে ছাগল, তুমি কি জানিতে না তোমাকে দান হিসেবে দুস্থ ব্যক্তিকে দিয়াছেন মৎস্য ও প্রাণিসম্পদ প্রতিমন্ত্রী নারায়ণ চন্দ্র চন্দ। তোমার সাত পুরুষের ভাগ্য যে প্রাণিমন্ত্রী স্বয়ং তোমাকে সহস্র প্রাণীর মধ্য হইতে বাছাই করিয়াছেন দান করিবার জন্য, আর প্রদত্ত হইবার কয়েক ঘণ্টার মধ্যেই তুমি মরিয়া গেলে! ব্যাটা ছাগল, মরিবার সময় জানে না, কাহার হাত হইতে কাহার ঘরে গিয়া মরিতে হয়, সেই বোধ তাহার হইল না। দিনে গিয়াছ গরিবের ঘরে, রাতেই তোমার ভ্যাভ্যালীলা সাঙ্গ হইল। মরিবার আগে তোমার হুঁশ হইল না যে তুমি যেমন তেমন ছাগল নহ! প্রাণিমন্ত্রী তোমার দড়ি ধরিয়াছেন, তুমি তেমনি ছাগল। বাঘে ছুঁইলে এক ঘা, মন্ত্রী ছুঁইলে দুই ঘা, কিন্তু মন্ত্রীর চ্যালা ছুঁইলে? বত্রিশ ঘা। এখন বোঝো। মরিয়াও তুমি শান্তি পাইলে না। সংবাদমাধ্যমে খবর হইল, ছাগল মারা গিয়াছে। আর সেই খবর এক কমবুঝ সাংবাদিক ফেসবুকে শেয়ার করিয়া দিল। অমনি প্রমাণ হইয়া গেল, ছাগল মরে নাই। আরেক সাংবাদিক ফেসবুক-শেয়ারারের বিরুদ্ধে আইসিটি আইনের ৫৭ ধারায় মামলা ঠুকিয়া দিল। কত যদুমধু কত বড় বড় কারণে মামলা করিতে চাহিয়া মামলা করিতে পারে না, থানা-পুলিশ, আদালতের বারান্দায় ঘুরিয়া স্যান্ডেল ক্ষয় করে, কাহারও বা ঘরে কেহ আগুন দিয়াছে, কাহারও বা জমি বেদখল হইয়াছে, কাহারও সন্তান নিখোঁজ, সেই সব মামলা নথিভুক্তই হইতে চাহে না, কত মামলার আসামি পুলিশের অনুষ্ঠানে ফুলের মালা গলায় পরে, কেহ তাহাদের রোম স্পর্শ করে না, কিন্তু এই মামলা তো মানুষ লইয়া নহে, এই মামলা ছাগল লইয়া, কাজেই তাহার গুরুত্ব অপরিসীম, মর্যাদা ভীষণ। ফেসবুকে খবর শেয়ারকারী সাংবাদিককে গ্রেপ্তার করিতে তাই বিন্দুমাত্র কালক্ষেপণ হইল না। পুলিশের পা রকেটের বেগে নড়িল, হাত ঝড়ের বেগে ছুটিল, সাংবাদিক গ্রেপ্তার হইলেন। হুঁ হুঁ। ইহাকেই বলে ৫৭ ধারা। ছাগল দিল কে, পাইল কে, মরিল কে, মান গেল কার, ব্যথা পাইল কাহার হৃদয়, মামলা করিল কে, গ্রেপ্তার হইল কে। ইহার নাম ৫৭ ধারা। ইহা ঝড়ের মতো বেগসম্পন্ন, আগুনের মতো লেলিহান, লোহার মতো শক্ত, কোরামিনের মতো কার্যকর। অব্যর্থ, অদ্বিতীয়, সফলতা শতভাগ, বিফলে মূল্য ফেরত। অতএব, হে ছাগল, তুমি মরিয়া প্রমাণ করিয়াছ, ছাগল মরে নাই। ছাগলেরা মরে না। ছাগলেরা মরিবে না। ছাগলেরা আছে। নানারূপেই আছে। ইশপের গল্পে পড়িয়াছি, একদিন এক নেকড়ে এক গর্তে পড়িয়া গেল। তাহার আর উঠিবার উপায় নাই। তখন সে অপেক্ষা করিতে লাগিল ছাগলের জন্য। একসময় সত্যি সত্যি এক ছাগল গর্তের কাছে আসিলে নেকড়ে বলিল, ভাই ছাগল, নিচে আইসো, দেখো, কত সুন্দর পানি এইখানে। আইসো, পানি পান করো, জীবন ধন্য করো। ছাগল কিছু না ভাবিয়া নিচে লাফ দিয়া পড়িল। নেকড়ে ছাগলের ঘাড়ে পা দিয়া গর্ত হইতে বাহির হইয়া আসিল। বিদায় লইবার আগে সে ছাগলকে উপদেশ দিতে ভুলিল না। বলিল, লুক বিফোর ইউ লিপ, লাফ দিবার আগে দেখিয়া লইও। আমরা এই কথা কাহাকে বলি। আমরা তো লাফাইবার আগে চারদিকে দেখি, এক পা ফেলিবার আগে দেখি, নিজের ঘরে বসিয়াও চমকিয়া উঠি। কাহার মানে খোঁচা লাগিল, কাহার মানে টোল পড়িল, কাহাকে আঘাত দিয়া ফেলিলাম, কাহাকে আবার নীতিভ্রষ্ট করিয়া বসিলাম। আছেই তো ৫৭ ধারা। ইশপ আরেক ছাগলের গল্প বলিয়া গিয়াছেন। তাহার বন্ধুত্ব ছিল নেকড়ের সহিত। একদিন সে এক জলাশয়ের ধারে গিয়া পানিতে নিজের প্রতিবিম্ব দেখিল। হায় হায়, আমার কী সুন্দর শিং, লম্বা দাড়ি, তেলচিক্কন নধরকান্তি, নেকড়ের চাইতে আমি ঢের বেশি সুদর্শন, আমি কেন নেকড়েকে এত দিন উত্তম ভাবিয়া আসিয়াছি—সে বলিল। নেকড়ে তাহা শুনিয়া ফেলিল। বলিল, ‘ছাগল, তুমি কী কহিলে?’ ‘কিছুই বলি নাই।’ ‘অবশ্যই বলিয়াছ। কেন আমি উত্তম, তাহা এবার আমি প্রমাণ করিব। আইসো।’ নেকড়ে ছাগলকে খাইয়া ফেলিল। এই দেশে বন্ধুবেশী নেকড়েরা এখন বন্ধুবেশী ছাগলের উপর ঝাঁপাইয়া পড়িবে। নেকড়ের আছে নখর আর দন্ত, আর উহাদের আছে ৫৭ ধারা। এই ৫৭ ধারা আবার কোনো কোনো মন্ত্রীর খুবই প্রিয়। ওই মন্ত্রীরা জানেন, জনগণকে যাহাই খাওয়ানো হইবে, তাহাই খাইবে। ভাই ছাগল, তুমি আর মরিয়ো না। তুমি মরিলে কেহ না কেহ নিউজ করিবে, কাহারও না কাহারও মানে লাগিবে, কেহ না কেহ ৫৭ ধারার কোপ বসাইয়া দিবে। এক ছাগল এক আঙুরগাছের পাতা খাইতেছিল। আঙুর গাছ বলিল, ‘খাইতেছ খাও, কিন্তু দুই দিন পরে যখন তুমি কসাইয়ের ছুরির নিচে যাইবে, তখন আমার লতাপাতা হইতে শিশির ঝরিবে, একমাত্র আমিই তোমার শোকে কাঁদিব।’ আঙুরগাছ একেবারেই ভেজিটেবল, তাহার ব্রেন নাই। থাকিলে সে ইহা বলিত না। চাপিয়া যাইত। এখন ৫৭ ধারার যুগ, এখন এক ফোঁটা অশ্রু ঝরাইলেও কাহারও মানহানি ঘটিতে পারে, কেহ নীতিভ্রষ্ট বোধ করিতে পারে, আর তিনি যদি ক্ষমতাবানের চ্যালা-চামুন্ডা, নেতার হাতা হইয়া থাকেন, তাহা হইলে আইন কেবল তাহার নিজের গতিতে চলিবে না, আলোর গতিতে ছুটিবে। এক ছাগলের মৃত্যু এত ছাগলকে জাগাইয়া তুলিল। ছাগল মরিয়া প্রমাণ করিল, ছাগলেরা মরে নাই। বাংলাদেশের তরুণেরা সামাজিক যোগাযোগের মাধ্যম হিসেবে ফেসবুক ব্যবহার করে। সম্প্রতি প্রথম আলো পরিচালিত এক জরিপে এটা জানা গেছে। তথ্য হিসেবে এটা নতুন নয়। শুধু প্রথম আলো ফেসবুক পেজেরই লাইক প্রায় সোয়া কোটি। বাংলাদেশে তাহলে কত কোটি মানুষ ফেসবুক ব্যবহার করে? শুধু ঢাকা শহরেই সামাজিক যোগাযোগের মাধ্যম ব্যবহার করে সোয়া দুই কোটি মানুষ। ফেসবুক ব্যবহার করা ভালো না খারাপ? এই প্রশ্নের উত্তর দুই কোটি বছর আগে থেকেই প্রাণীদের জানা। যেকোনো জিনিস তুমি ভালো কাজে ব্যবহার করতে পারো, খারাপ কাজেও ব্যবহার করতে পারো। নির্ভর করছে তোমার ওপর। যেমন...কী ভাবছেন, ছুরির কথা বলব? না, ওটা বেশি পুরোনো। ধরা যাক, অক্সিজেন খুব ভালো। কিন্তু বাতাসে যদি ২০ শতাংশের বদলে ১০০ শতাংশ অক্সিজেন থাকে, আমরা মারা যাব। বা ধরুন, পানির অপর নাম জীবন। কিন্তু কাউকে যদি ২০ জগ পানি খাওয়ানো যায়, সে মারা যাবে। ফেসবুক ভালো। এটা দিয়ে পুরোনো বন্ধুদের খুঁজে পাওয়া যায়, নতুন বন্ধুত্ব হয়; সত্য, সুন্দর, চমৎকার কথা, ছবি, ভিডিও প্রচার করা যায়; রক্তদানের নেটওয়ার্ক গড়া যায়, বন্যার্ত মানুষের সাহায্য করা যায়, অন্যায়ের প্রতিবাদ করা যায়। ফেসবুক নিঃসঙ্গের সঙ্গী, বন্ধুহীনের বন্ধু, কর্মহীনের কাজ। আবার ফেসবুক এই দেশে রামুতে সাম্প্রদায়িক হামলার কারণ হয়েছে, সিলেট অঞ্চলে অশান্তি ডেকে এনেছে। ফেসবুকের কারণে ঘর ভেঙেছে, সেলফি তুলতে গিয়ে হেলিকপ্টার বিধ্বস্ত হয়েছে, ট্রেনের জানালা দিয়ে মাথা বের করে লোক মারা গেছে। রবীন্দ্রনাথ যেমনটা বলেন, কাজের কথা দিয়ে জীবন সুন্দর হয় না, বাজে কথা দিয়েই শিল্প ও সৌন্দর্য তৈরি হয়, তেমনি অপ্রয়োজনেই যদি কেউ একটা সুন্দর ছবি বা ফটো বা কথা প্রকাশ করে, সেটাও তো মূল্যবান। তবে তাই হোক। বাজে কথা হোক। হাসি-তামাশা হোক। কৌতুক বলি। ফেসবুক নিয়ে এই কৌতুকগুলো ইন্টারনেটে পেয়েছি। আমি একটা ফেসবুক অ্যাকাউন্ট খুলব। এর নাম হবে ‘নোবডি’। কেউ যখন বিরক্তিকর কিছু পোস্ট করবে, আমি তাতে সবার আগে লাইক দেব। তখন তার দেয়ালে উঠবে, নোবডি লাইকস ইট। প্রতিটা সফল ছাত্রের পেছনে আছে একটা ডি-অ্যাক্টিভেটেড ফেসবুক অ্যাকাউন্ট। ফেসবুক একটা কারাগারের মতো। কারণ, তোমার একটা ফটো আইডি আছে, তুমি সারাক্ষণ লিখে থাকো দেয়ালে আর তোমাকে যারা পোক করে, তাদের কাউকেই তুমি চেনো না। গুগল+ হলো জিমের মতো। আমরা সবাই এতে যোগ দিয়েছি, কিন্তু কেউ এটা ব্যবহার করি না। (হা হা হা। এইটা পড়ে আমি তিন মিনিট হেসেছি। আজকের গদ্যকার্টুন আমি লিখছি জিম ফাঁকি দিয়ে। আর আমারও গুগল+ আছে, যাতে আমি বহুদিন ঢুকি না।) দৈনিক পত্রিকার সাংবাদিকেরা খুবই চিন্তিত। অনলাইন পত্রিকার সাংবাদিকেরা আশান্বিত। কারণ, কাগজ উঠে যাবে। এক টিসু্য পেপার মিলের মালিক হঠাৎ চিৎকার করে উঠলেন, খোকা, তুমি মোবাইল ফোন নিয়ে বাথরুমে যাচ্ছ কেন? আচ্ছা, আপনি না হয় এখন অফিসে বসে এই লেখাটা পড়ছেন ফেসবুক পোস্ট থেকে। আপনার কি দুশ্চিন্তা হয় না, ফেসবুকের কর্মচারীরা অফিস টাইমে ফাঁকি দেওয়ার জন্য কী করবেন? এবার কতগুলো সমস্যার সমাধান দিই। আমার ঘাড়ে ব্যথা করে। ফেসবুক ডি-অ্যাক্টিভেট করুন। আমার মা ফেসবুক খুলেছেন। তাঁকে ব্লক করুন। আমার বস ফেসবুক খুলেছেন। তাকে লাইক দিতে থাকুন। ইন ফ্যাক্ট, লাভ দিতে থাকুন। আজকের স্লোগান: ত্যাগের আনন্দ তুলনাহীন। ট্যাগ করার অভ্যাস ত্যাগ করুন। পুনশ্চ: জাকারবার্গকে ধন্যবাদ। তিনি ফেসবুক আবিষ্কার করেছেন। তা না হলে আজকে ৬৬৭ জনকে ফোন করে জানাতে হতো যে আজকে আমি কচুর লতি দিয়ে চিংড়ি মাছ রেঁধেছি। আমি এই লেখাটা লিখতে পারলাম, কারণ আমি আমার নিজের ফেসবুক অ্যাকাউন্ট ডি-অ্যাক্টিভেটেড করে রেখেছি। তবে পেজ চালু আছে। এবার একটা ধাঁধা। ঢাকা শহরের জনসংখ্যা দেড় কোটি। ফেসবুক ব্যবহারকারী কেন সোয়া দুই কোটি? যাঁরা উত্তরটা পেরেছেন, তাঁরা এই লেখাটার নিচে লাইক দিন বৃষ্টি পড়ছে বাইরে। এই রকম দিন হলো আষাঢ়ে গল্প করার। আষাঢ়ে গল্প কথাটা কোত্থেকে এসেছে, কে জানে। আমার ধারণা, এটা এসেছে আজারে গল্প থেকে। আজ তাই কিছু আজারে কৌতুক শোনাই। এক বৃদ্ধ ভদ্রলোক নতুন বাসা নিয়েছেন একটা কলেজের পাশে। কলেজ কিছুদিন ছুটি ছিল। তিনিও আরামেই ছিলেন। কলেজ খুলল। ছেলেরা বিকেলে কলেজ থেকে বেরোত অনেক উদ্যম নিয়ে। পথের ধারে ডাস্টবিনগুলোকে অকারণেই পেটাত। ভদ্রলোকের শান্তি বিনষ্ট হলো। তখন তিনি এক কাজ করলেন। ছেলেদের ডেকে বললেন, ‘তোমরা তো দারুণ পরিশ্রমী। তোমাদের বয়সে আমিও এমনই ছিলাম। একটা কাজ করবে নাকি তোমরা? রোজ তোমাদের কলেজ ছুটির পর আমার বাড়ির সামনের ডাস্টবিনটাকে পেটাবে? এক ডলার করে পাবে।’ ছেলেরা তো এমনিতেই পেটাত। এখন সপ্তাহে এক ডলার করে আয় করতে পেরে তারা খুশি। কয়েক দিন পর ভদ্রলোক তাদের ডেকে বললেন, ‘শোনো, জিনিসপত্রের দাম গেছে বেড়ে। এক ডলার করে দিতে পারব না। আধা ডলার করে দিতে পারব।’ ছেলেরা আপত্তি করলেও মেনে নিল। তারও কয়েক দিন পর তিনি বললেন, ‘না, আধা ডলার করেও পারব না। সিকি ডলার করে পাবে।’ এইবার ছেলেরা খেপে গেল। বলল, ‘আমরা ফকির নাকি? করব না আর এই কাজ।’ তারপর থেকে ভদ্রলোকের বাড়ির সামনের ডাস্টবিনে আঘাত করার ঘটনা আর কখনো ঘটেনি। এই কৌতুকের উপদেশটা আমরা সবাই সহজেই বুঝতে পারছি। কী বুঝলেন? বিনে পয়সার কাজ আমি করে দিতে রাজি আছি, কম পয়সায় আমি কাজ করতে রাজি না। ছেলেপুলেদের কোনো কাজ করতে বাধা দিয়ো না। বুদ্ধি দিয়ে নিজের উদ্দেশ্য সিদ্ধি করে নাও। বুড়ো মানুষ বোকা হন, তাঁরা অকারণে টাকা নষ্ট করেন। আমরা আসলে পরীক্ষা নিয়ে ব্যস্ত হয়ে পড়েছি। ডাস্টবিন পেটানোর সময় আমাদের নেই। অকারণেই বৃদ্ধ কিছু টাকা নষ্ট করল। আরেকটা গল্প। এক বৃদ্ধলোক রাস্তায় গাড়ি নিয়ে বের হয়েছেন। এটা ওয়ানওয়ে রোড। সব গাড়ি একদিকে চলছিল। বৃদ্ধ ভুল করে উল্টো দিকে যেতে লাগলেন।এই সময় তাঁর স্ত্রী তাঁকে ফোন করে বললেন, ‘শোনো, একটা বুড়ো নাকি উল্টো দিকে গাড়ি চালাচ্ছে ওই রোডে। তুমি সাবধানে চালাও।’ বৃদ্ধ বললেন, ‘একটা বুড়ো না, হাজার হাজার গাড়ি উল্টো দিক থেকে আসছে। সবার মাথা বোধ হয় খারাপ হয়ে গেছে।’ এই কৌতুকের উপদেশ কী? আপনি যদি ভুল থাকেন, অন্য সবাইকেই তখন ভুল বলে মনে হয়। আর আপনি যদি ঠিক থাকেন, তাহলে অল্পজনকেই আপনার ভুল বলে মনে হবে। আচ্ছা, সব বৃদ্ধই কি এই রকম ভুলো মনের হন? বোকাসোকা হন? এবার এক চালাক বৃদ্ধার গল্প। তিনি একটা বড় দোকানে ঢুকে কেনাকাটা করছেন। তারপর এক তরুণের দিকে এক দৃষ্টিতে তাকিয়ে রইলেন। তরুণটি বলল, ‘ম্যাডাম, আপনি আমার দিকে তাকিয়ে আছেন কেন?’ বৃদ্ধা বললেন, ‘তুমি দেখতে আমার ছেলের মতো। আমার ছেলেটা গত মাসে মারা গেছে।’ তরুণ বলল, ‘আমি খুবই দুঃখিত। আমি আপনার জন্য কী করতে পারি?’বৃদ্ধা বললেন, ‘প্রতিবার বিদায়ের সময় আমার ছেলে আমাকে বলত, গুডবাই মাদার। আমি যখন যাব, তখন তুমি কি আমাকে বলতে পারবে, গুড বাই, মা?’ তরুণ বলল, ‘অবশ্যই পারব।’ বৃদ্ধা দোকান থেকে বেরিয়ে গেলেন। ছেলেটা হাত নাড়তে নাড়তে বলল, ‘গুডবাই, মাদার।’ একটু পরে ছেলেটা দোকান থেকে বেরোতে গেলে তাকে ক্যাশিয়ার আটকে দিল। বলল, ‘আপনার মা ১৪৫ ডলার খরচ করেছেন। বিলটা দিয়ে যান।’ এ ধরনের একটা ঘটনা আমাদের এক বন্ধুর জীবনে ঘটেছিল। বন্ধুটি হেলমেট ছাড়া মোটরসাইকেল চালাচ্ছিল। ট্রাফিক পুলিশ তাকে আটকে দেয়। আমাদের বন্ধু মাফ চাইলে পুলিশ তাকে বলে, ‘ওই দোকানে গিয়ে এক শ টাকা দিয়ে যাও।’ আমাদের বন্ধু দোকানে যায় এবং বলে, ‘ওই স্যার আমাকে পাঁচ শ টাকা দিতে বলেছেন।’ দোকানি পুলিশের উদ্দেশে হাত নাড়ে। পুলিশও হাত নাড়ে। দোকানি আমাদের বন্ধুকে পাঁচ শ টাকা দিয়ে দেয়। আচ্ছা, প্রথম কৌতুকটা থেকে আরেকটা পুরোনো কৌতুক মনে পড়ছে। আয়ারল্যান্ডের লোকেরা খুব কিপ্টে। তাদের বাসের ভাড়া এক পয়সা। তবু কেউ বাসে ওঠে না। সবাই হেঁটেই যাতায়াত করে। কর্তৃপক্ষ বাসের ভাড়া আধা পয়সা করে দিল। তখন আয়ারল্যান্ডের লোকেরা মিছিল বের করল, ‘বাসের ভাড়া কমল কেন, কর্তৃপক্ষ জবাব চাই।’ কর্তারা বললেন, ‘বাসের ভাড়া কমিয়েছি, আপনারা খুশি না হয়ে মিছিল করছেন কেন?’ জনতা বলল, ‘আমরা আগে হেঁটে চলাচল করতাম, আমাদের এক পয়সা করে বাঁচত। এখনো আমরা হেঁটেই চলাচল করি, কিন্তু আমাদের বাঁচে মোটে আধা পয়সা। আমাদের অনেক লস হচ্ছে।’ তাই তো! আপনারা কি জানেন, ঢাকায় কোন মিষ্টির দোকান বেশি চলে? কোন খাবারের দোকান? দিনাজপুরের কোন লিচুর কদর বেশি? যে দোকানে দাম বেশি। কারণ, এগুলো দেওয়া হয় মানুষকে খুশি করার জন্য। আপনার বসকে খুশি করবেন, কম দামি দোকানের মিষ্টিতে চলবে না। অফিসের ঠিকাদারির কাজের দেনদরবার হবে। সস্তা খাবারের হোটেলে চলবে না। দামি দোকান হতে হবে। দিনাজপুরের বড় লিচুও সব ঢাকায় চলে আসে। এগুলো বড়কর্তাদের কাছে পাঠিয়ে দেওয়া হয় উপঢৌকন হিসেবে। দাম কম রাখলে ঢাকার বহু দোকান আর চলবেই না। শেষ করি। পুরোটাই আজারে হলে তো চলবে না। আমাদের সহকর্মী শওকত হোসেন মাত্র সেদিন এই বিভাগের কলামে একটা সুইস ব্যাংকের কৌতুক বলেছেন। সেটা দিয়েই শেষ করি। একজন আফ্রিকান শাসক গেছেন সুইস ব্যাংকে: ‘বলুন, আপনাদের ব্যাংকে আমাদের দেশের কে কে টাকা রেখেছে।’ রাজধানীর যাত্রাবাড়ী-ডেমরা এলাকার মানুষের দুঃখ-কষ্টের ছবি দেখলাম প্রথম আলোয়। পানি থইথই করছে ঘরের ভেতরে। শোয়ার ঘরে পানি। খাটের পায়া ডোবা। খাটে শুয়ে আছে শিশু। রান্নাঘরে পানি। গ্যাসের চুলা পানির এক হাত নিচে। এলাকার সাংসদকে প্রথম আলো এই সমস্যা আর তার সমাধানে করণীয় নিয়ে প্রশ্ন করেছিল। মাননীয় সাংসদ উত্তর দিয়েছেন, বৃষ্টি আল্লাহ দেন। কিছুই করার নেই। এবার বৃষ্টি বেশি হয়েছে। জলাবদ্ধতা তো হবেই। ঘরের মেঝেতে পানি, চুলা পানির নিচে—এই দৃশ্য দেখে ছেলেবেলার কথা মনে পড়ল। এইখানে ছোটবেলার দুটো স্মৃতি বলি। রংপুর জিলা স্কুল ১৮৩২ সালে প্রতিষ্ঠিত। স্কুলভবন ছিল খুব পুরোনো। আমরা তখন পড়ি ক্লাস নাইনে। বৃষ্টি হলেই ছাদ চুইয়ে পানি পড়ে। আমাদের ক্লাসরুমের মেঝে বৃষ্টির পানিতে ভেসে যায়। মোস্তাফিজুর রহমান স্যার আমাদের গণিত পড়াতেন। একদিন ক্লাস করছি, ছাদ থেকে পানি পড়ছে।  একজন ছাত্র দাঁড়িয়ে বলল, স্যার, ছাদ থেকে পানি পড়ছে। স্যার বললেন, ছাদ থেকে পানি পড়ছে। পানি পড়বে না তো কি শরবত পড়বে? আরেক দিনের ঘটনা। আমরা সকালবেলা ক্লাসে এসে দেখি, সব বেঞ্চ ওলটানো। আর রাতের বেলা বৃষ্টি পড়ে ক্লাসের মেঝে পানিতে সয়লাব। স্যার এলেন। বললেন, বেঞ্চ কে উল্টিয়ে রেখেছে। তাহের আলী দাঁড়াল। তাহের আলী, বেঞ্চ কেন উল্টাইছিস? স্যার। কাল বিকেলে দেখলাম আকাশে মেঘ। তখন ভাবলাম বৃষ্টি পড়বে। তাইলে বেঞ্চগুলোর ওপরের দিকটা ভিজে যাবে। তাই ভাবলাম বেঞ্চগুলা উল্টায়া রাখি। অন্তত বেঞ্চের ওপরের দিকটা যাতে না ভেজে। স্যার হেসে বললেন, যা তোকে মাফ করি দিলাম। উকিল তো ভালোই ধরছিস। কথায় কথা আসে। প্রায় একই ঘটনা ঘটেছিল বঙ্গবন্ধু শেখ মুজিবের স্কুলজীবনেও। প্রথম আলোর সদ্য প্রকাশিত ঈদসংখ্যায় ফজলে লোহানীর লেখা ‘অগ্নিগর্ভ সময়ের সংলাপ’ শিরোনামে প্রকাশিত হয়েছে। এতে মাওলানা ভাসানী আর বঙ্গবন্ধু শেখ মুজিবের সাক্ষাৎকার আছে। বঙ্গবন্ধুর সাক্ষাৎকারটি ধারাবাহিকভাবে বেরিয়েছিল ১৯৭০ সালের জানুয়ারি ও ফেব্রুয়ারিতে, দৈনিক ইত্তেফাক–এ। শেরেবাংলা ফজলুল হক ও শহীদ সোহরাওয়ার্দী গেছেন গোপালগঞ্জে। সেখানে তাঁরা পরিদর্শন করছেন মিশন স্কুল। পরিদর্শন শেষে তাঁরা ফিরছেন। ‘ঘুরে ঘুরে তাঁরা মিশন স্কুল দেখছেন। হেডমাস্টার ছাত্রদের আগেই তালিম দিয়ে নিয়েছেন। মানপত্র পেশ, সংবর্ধনা সভা। সবই বেশ সুচারুরূপে অনুষ্ঠিত হচ্ছে। এবার মাননীয় অভ্যাগতদের ফিরে যাওয়ার পালা। কয়েকজন ছাত্র সঙ্গে নিয়ে এসে দাঁড়াল একজন ছিপছিপে কৃষ্ণাঙ্গ কিশোর—মুজিব। মেহমানদের পথ আগলে দাঁড়াল সে। ‘আপনাদের যেতে দেব না এখন’ নির্ভয়ে বলে ওঠে কিশোর ছাত্র।...‘কী করছ মুজিব, সরে দাঁড়াও। দেখছ না অতিথিরা যাবেন এখন’—হেডমাস্টার বলেন।  ‘না।’ অস্বীকার অগ্রাহ্যের প্রতীক এই ‘না’।...‘আমাদের হোস্টেলের ছাদ দিয়ে পানি পড়ছে। আপনারা কথা দিন ছাদ সারিয়ে দেবেন। তারপর এখান থেকে যেতে পারবেন আপনারা।’ এ যে কিশোর ছাত্রের অলঙ্ঘনীয় দাবি। এ দাবি উপেক্ষা করা যায় না। মন্ত্রী দুজন নীরবে হাসতে থাকেন। দাবি মঞ্জুর।’ ফজলে লোহানী এই বিবরণ লিখেছেন বঙ্গবন্ধুর সাক্ষাৎকারের ভিত্তিতে, লিখেছেন ১৯৬৯-এর শেষে, ১৯৭০-এর শুরুতে। দৈনিক ইত্তেফাক–এ। বঙ্গবন্ধু নিশ্চয়ই এ লেখা পড়েছেন। কাজেই এই বিবরণ মুজিবের মুখ থেকেই পাওয়া। আমার লেখা যারা ভোর এনেছিল বইটি বেরোয় বঙ্গবন্ধুর অসমাপ্ত আত্মজীবনী বেরোনোর আগে। আমার বইয়ে স্কুলের এই ঘটনার বিবরণ আছে। কিন্তু আত্মজীবনীতে এর উল্লেখ না থাকায় মনের মধ্যে একটা খচখচানি ছিল যে এটা কি সত্য নাকি কিংবদন্তি। প্রথম আলোর ঈদসংখ্যায় ফজলে লোহানীর লেখা পড়ে আশ্বস্ত হলাম। হ্যাঁ, কিশোর মুজিব সেদিন অভিন্ন বাংলার প্রধানমন্ত্রী ও বাণিজ্য-উন্নয়নমন্ত্রীর কাছ থেকে ঘরের ছাদ চুইয়ে বৃষ্টি পড়া সমস্যার সমাধান আদায় করে নিতে পেরেছিলেন। কিন্তু যাত্রাবাড়ী-ডেমরাবাসী কি তাঁদের জলাবদ্ধতা সমস্যার সমাধান পাবেন? মাননীয় সাংসদ বলেছেন, কিছুই করার নেই। এবার বৃষ্টি বেশি হয়েছে। জলাবদ্ধতা তো হবেই। কিন্তু ওয়াসার ইঞ্জিনিয়ার সাংসদের মতো বলেননি কিছুই করার নেই। বরং বলেছেন, দৈনিক ২৮ কোটি ঘনফুট পানি নিষ্কাশনের উপযোগী পাম্প লাগবে। এখন তাঁদের আছে দৈনিক ৪ কোটি ঘনফুট পাম্প করার ব্যবস্থা। তিনি বলছেন, নতুন প্রকল্প নেওয়া হচ্ছে। এবার আমরা মাননীয় সাংসদকে বলতে পারি, আপনি যা বলছেন, তা হয়তো পুরোটা সত্য নয়, বৃষ্টি বেশি হলে কিছু করার নেই, এ কথা সত্য নয়। জলবায়ুর পরিবর্তন রোধে মানুষের করণীয় আছে, আর বেশি বৃষ্টির কারণে মানুষের যাতে কষ্ট না হয়, সে বিষয়ে ব্যবস্থা নেওয়াও মানুষের এখতিয়ারে। পবিত্র কোরআন শরিফে আছে, ‘আল্লাহ অবশ্যই কোনো জাতির অবস্থা ততক্ষণ পরিবর্তন করেন না, যতক্ষণ না তারা নিজ অবস্থা নিজে পরিবর্তন করে।’ এই যে পার্বত্য চট্টগ্রাম, চট্টগ্রামে পাহাড়ধস হচ্ছে, এর পেছনেও আছে মানুষের অপকর্ম। নির্বিচারে পাহাড় কাটা, পাহাড়ে বসতি স্থাপন, গাছ কাটা, পাহাড়ি গাছের বদলে অর্থকরী গাছ লাগানো এবং অবশ্যই জলবায়ুর পরিবর্তন। অমর্ত্য সেন একটা কথা বলেন। লেখেন। আনন্দ প্রকাশিত তাঁর উন্নয়ন ও স্ব-ক্ষমতা বইতেও তিনি এই কথা লিখেছেন। আর তা হলো যে দেশে গণতন্ত্র আছে, বাক্‌স্বাধীনতা আছে, সে দেশে দুর্ভিক্ষ হতে পারে না। কারণ হিসেবে তিনি অনুমান করেছেন, যদি কোনো দেশের কোনো অঞ্চলে খাদ্যাভাব দেখা দেয়, স্বাধীন সংবাদমাধ্যমে তা লেখা হবে, আর তা তখন সরকারের দৃষ্টিগোচর হবে, সরকার যেহেতু গণতান্ত্রিক, আগামীবার নির্বাচনের সময় যেহেতু তাকে জনগণের কাছে যেতে হবে ভোট চাইতে, সরকার বাধ্য ওই এলাকায় খাদ্যশস্য পাঠাতে। ফলে দুর্ভিক্ষ হবে না। এবার আসি অমর্ত্য সেনের তত্ত্বে। সংবাদমাধ্যমে লেখা হলে সরকার ব্যবস্থা নেয়, কারণ তার ভোট দরকার। কিন্তু যাঁরা বলেন, প্রকৃতির খেয়াল থেকে বাঁচার কোনোই উপায় নেই, মেনে নেওয়া ছাড়া, তাঁরা ভোট পান কীভাবে? নিজের ভোট নিজে পাওয়ার ব্যবস্থা তো তাঁরা ঠিকই করে নেন। তখন আর প্রকৃতির ওপর নির্ভর করে তাঁরা বসে থাকেন না। বাজেট নিয়ে কৌতুক করা উচিত কি না আমি জানি না। কিন্তু আমি মনীষী-বচন জানি। এখন এই সমাজকে নিয়ে আর কিছুই করার নেই, কৌতুক করা ছাড়া। কতগুলো কৌতুক আগে বলে নিই। এগুলোর সবই আমি পেয়েছি ইন্টারনেট থেকে, ‘বাজেট জোকস’ গুগল করে। এক. এক ছিনতাইকারী একটা মুখোশ পরে একজন পথচারীর বুকে একটা রিভলবার ধরে বলল, ‘তোমার সব টাকা আমাকে দিয়ে দাও।’ সুবেশী পথচারী বললেন, ‘তুমি আমার সঙ্গে এ রকম করতে পারো না। তুমি জানো না আমি কে।’ ‘তুমি কে?’ ‘আমি কংগ্রেসম্যান।’ ‘তাহলে আমার সব টাকা আমাকে ফিরিয়ে দাও।’ এই কৌতুকটা আমরা এখন পুনর্নির্মাণ করব। এক ছিনতাইকারী মুখোশ পরে এক সুবেশী পথচারীর গতিরোধ করল। পথচারীর বুকে রিভলবার ঠেকিয়ে ছিনতাইকারী বলল, ‘তোমার সমস্ত টাকা আমাকে দিয়ে দাও।’ পথচারী বললেন, ‘তুমি আমার সঙ্গে এ রকম করতে পারো না। কারণ, আমি একজন এমপি।’ ছিনতাইকারী বলল, ‘চাপা মাইরেন না, ভাইজান। আপনি এমপি নন।’ পথচারী তাঁর পকেট থেকে মানিব্যাগ বের করে ছিনতাইকারীর হাতে দিয়ে বললেন, ‘কী করে বুঝলে যে আমি এমপি নই?’ ‘ভোটের আগে ছাড়া এমপিদের পা কখনো মাটিতে পড়ে না।’ এক জ্ঞানী ব্যক্তি গ্রামে গেলেন। সেখানে এক চাষির একটা সুন্দর ঘোড়া দেখে তাঁর পছন্দ হলো। তিনি বললেন, ‘আমি ঘোড়াটা কিনতে চাই। কত দাম?’ ‘পাঁচ হাজার ডলার।’ ‘আজ আমার কাছে মাত্র এক শ ডলার আছে। এটা আমি অগ্রিম দিয়ে যাচ্ছি। কাল এসে আমি বাকি ডলার দিয়ে দেব। তখন ঘোড়াটা নিয়ে যাব।’
‘ঠিক আছে।’
পরের দিন জ্ঞানী ব্যক্তি টাকা নিয়ে আবার গেলেন চাষির কাছে। চাষি বললেন, ‘খুবই দুঃখের বিষয়, ঘোড়াটা রাতের বেলা মারা গেছে।’
জ্ঞানী ব্যক্তি বললেন, ‘তুমি কি ১০০ ডলারের বিনিময়ে মরা ঘোড়া আমাকে দিতে পারো?’
চাষি ভেবে দেখলেন, মরা ঘোড়ার কোনো দাম নেই। তিনি সানন্দে রাজি হলেন।
জ্ঞানী ব্যক্তি মরা ঘোড়া নিয়ে চলে গেলেন।
পরে চাষি জিজ্ঞেস করলেন, ‘মরা ঘোড়াটা নিয়ে আপনি কী করেছিলেন?’
‘আমি পাঁচ শ ডলার আয় করেছিলাম।’
‘কীভাবে?’
‘আমি লটারির আয়োজন করেছিলাম। পাঁচ ডলার করে টিকিট। প্রথম পুরস্কার একটা ঘোড়া। ১০২টা টিকিট বিক্রি হলো।’
চাষি বিস্ময়ের সঙ্গে জিজ্ঞেস করলেন, ‘মরা ঘোড়া নিয়ে কেউ আপত্তি করল না?’
জ্ঞানী ব্যক্তি বললেন, ‘মাত্র একজন আপত্তি করেছিলেন। যিনি লটারি জিতেছিলেন। তিনি বললেন, এই ঘোড়া তো মরা।’
আমি তাঁকে বললাম, ‘আপনাকে ডবল টাকা ফেরত দিচ্ছি। আমি তাঁকে ১০ ডলার ফেরত দিয়ে দিলাম।’
ভারতের এক এমপিকে নিয়ে এই গল্প। তিনি একটা বিএমডব্লিউ গাড়ি কিনেছেন। সেটা নিয়ে তিনি বের হলেন। রাস্তার ধারে গাড়িটা দাঁড় করিয়ে তিনি নামবেন। একটু হাওয়া খাবেন। যেই না দরজা খুলেছেন, অমনি একটা ট্রাক এসে তার খোলা দরজা উড়িয়ে নিয়ে চলে গেল।
তিনি সঙ্গে সঙ্গে পুলিশে ফোন করলেন। পুলিশ এল। তিনি বললেন, ‘দেখুন, একটা ট্রাক কী করেছে, আমার নতুন বিএমডব্লিউ গাড়ির দরজা ভেঙে নিয়ে চলে গেছে।’
পুলিশ তাকিয়ে দেখল ভালো করে। বলল, ‘স্যার, আপনি এই রকম কেন? আপনার গাড়ির দরজা নেই, শুধু এটা দেখছেন। ট্রাকটা যে আপনার হাত উড়িয়ে নিয়ে গেছে, এটা দেখলেন না?’
এমপি সাহেব তখন তাকালেন তাঁর হাতের দিকে। তাঁর একটা হাত নেই। সেখান থেকে রক্ত ঝরছে। সেদিকে তাকিয়ে তিনি কেঁদে উঠলেন, ‘আমার রোলেক্স ঘড়ি, আমার রোলেক্স ঘড়ি!’
এই গল্পটা আমি বাংলাদেশের প্রেক্ষাপটে বললাম না। কারণ, তা বিশ্বাসযোগ্য হতো না। বাংলাদেশে বিএমডব্লিউর বিক্রি বেড়েছে, এটা খবরের কাগজেই প্রকাশিত হয়েছে।
রোলেক্স ঘড়ির গায়ে একটা নম্বর থাকে, আর সেটা কোন গ্রাহক কিনেছেন, তাঁর ঠিকানা রোলেক্স সংরক্ষণ করে—সেটাও খুব একটা বাধা নয়।
তাহলে সমস্যা কী? সমস্যা হলো, আমাদের এমপি সাহেবেরা ভারতের এমপি সাহেবদের মতো এত কিপটে নন যে একটা বিএমডব্লিউ কিংবা রোলেক্স হারিয়ে তাঁরা বিলাপ করবেন। তাঁদের ওই রকম বিএমডব্লিউ কিংবা রোলেক্স মেলা আছে। এবং তাঁদের হাত বড়ই লম্বা।
একজন শিক্ষিকা তাঁর ক্লাসে রোজ একটা করে নতুন শব্দ শেখান। বাচ্চারা পরের দিন ওই শব্দ দিয়ে বাক্যরচনা করে নিয়ে আসে।
তিনি শেখালেন, ‘ফ্রুগাল।’
এর মানে হলো, যিনি সেভ করেন। ধরো, বাঁচান, পয়সা বাঁচান। খরচ বাঁচান।
পরের দিন এক ছাত্রী একটা প্যারাগ্রাফ লিখে নিয়ে এল—এক ছিল রাজকন্যা। এক দুষ্টু জাদুকর তাকে বন্দী করে রাখল একটা পাথরের ঘরের মধ্যে। একদিন এক রাজপুত্র সেই ঘরের পাশ দিয়ে যাচ্ছিল। তখন রাজকন্যা চিৎকার করে বলল, ফ্রুগাল মি। আমাকে ফ্রুগাল করো।
টাকা দিয়ে ওষুধ কেনা যায়, স্বাস্থ্য নয়।
টাকা দিয়ে বই কেনা যায়, জ্ঞান নয়।
টাকা দিয়ে ভবন কেনা যায়, সংসার নয়।
টাকা দিয়ে বিছানা কেনা যায়, ঘুম নয়।
টাকা দিয়ে ঘড়ি কেনা যায়, সময় নয়।
টাকা দিয়ে শরীর কেনা যায়, ভালোবাসা নয়।
তাহলে আপনি দেখছেন, টাকা দিয়ে আসল জিনিসগুলোই কেনা যায় না। অর্থই সকল অর্থের মূল। টাকা থাকা মানে ঝামেলা কিনে আনা। সম্পত্তি মানে অশেষ উদ্বেগ। এটা আপনার প্রশান্তি নষ্ট করবে, এটা আপনাকে ঘুমোতে দেবে না। সুখ দেবে না। জীবনকে উপভোগ করতে দেবে না। আমি আপনার বন্ধু। আপনার অশান্তি-কষ্ট আমার ভাগ করে নেওয়া উচিত। প্রিয় বন্ধু, আপনার টাকাগুলো আমাকে দিয়ে দিন, এই দুঃখ-কষ্ট-অশান্তি-উদ্বেগ আমিই বহন করি। আপনি শান্তি, সুখ, জ্ঞান, ঘুম, ভালোবাসা, সময় নিয়ে শান্তিতে থাকুন। আপনার টাকা মানে সমস্ত উদ্বেগ, হতাশা, প্রেমহীনতা আমিই না হয় বাকি জীবনটা বয়ে বেড়ালাম।
এক বক্তা বলছেন উপস্থিত নাগরিকদের। আপনাদের জন্য একটা সুখবর আছে, আর একটা দুঃসংবাদ। সুখবর হলো, আমরা ভবন নির্মাণের সমস্ত টাকা পেয়ে গেছি। দুঃসংবাদ হলো, সেসব টাকার সবই আপনাদের পকেটে।
একই কথা কিন্তু আমরাও বলতে পারি, মাননীয় বক্তা, আমরা একটা সুন্দর দেশ বানানোর টাকা পেয়ে গেছি, আমাদের সমস্ত টাকা আপনাদের পকেটে
ব্রাজিলের এক তরুণী এসেছেন ছুটে, এক বাঙালি যুবকের প্রেমের টানে। অনলাইনে পরিচয়। তারপর প্রেম। তারপর ব্রাজিলিয়ানের ছুটে আসা এই দেশে। মাত্র সেদিন সেই খবর পাঠ করলাম, বিয়ের ছবিও দেখলাম। কালকে আবারও খবর: প্রেমের টানে বাংলাদেশে ছুটে এসেছেন এক থাই-কন্যা। বিয়ে করেছেন ভালোবাসার মানুষটিকে। গতকাল বুধবার নাটোরের আদালতে বিয়ের কাজটি সম্পন্ন করেন তাঁরা। এই দম্পতি হলেন থাইল্যান্ডের সুপুত্তো ওরফে ওম ওরফে সুফিয়া খাতুন এবং বাংলাদেশের অনিক খান।
সাত দিন আগের খবর, বড়লেখার গ্রামীণ ঐতিহ্য আর ধর্মীয় মূল্যবোধের ভিত্তিতে বিয়ে করেছেন আমেরিকার সুন্দরী ইমা রহমান।
বাঙালি যুবকের প্রেমের টানে এ দেশে এসে বিয়ে করেন ওই নারী। পেশায় স্কুলশিক্ষিকা। বিয়ের আনন্দ শেষে আজ নিজ দেশে ফিরে যাচ্ছেন ইমা রহমান। (চ্যানেল টোয়েন্টিফোর নিউজ অনলাইন)
বাঙালি যুবকেরা বেশ প্রেমিক হয়ে উঠেছে, যেমন তেমন প্রেমিক নয়, আন্তর্জাতিক প্রেমিক। সেটা কি ইন্টারনেটের প্রসারের কারণে? বাঙালি যুবকের মেমসাহেব বধূ নিয়ে আসার ঘটনা আজকেই প্রথম নয়, আগের আমলে তা অনেকই ঘটেছে, কিন্তু তেমনটা ঘটাবার জন্য বাঙালিদের সমুদ্র পাড়ি দিতে হয়েছিল। জাপানে গিয়ে দেখি, জাপানি মেয়েদের কাছে পাত্র হিসেবে বাঙালি ছেলেদের খুবই কদর। কারণ, জাপানি পুরুষেরা নাকি স্বামী হিসেবে অতটা ভালো নয়, বাঙালিরা নাকি স্বামী হিসেবে ভালো। থাই কনে সুপুত্তোও বলেছেন, ‘থাইল্যান্ডের সমাজে বহুবিবাহ একটা রীতি হয়ে দাঁড়িয়েছে। আমি এটা পছন্দ করি না। তাই বিয়ে করছিলাম না। হঠাৎ করে ফেসবুকে বাংলাদেশের অনিকের সঙ্গে পরিচয় হয়। ওর সরলতা আমাকে মুগ্ধ করে।’
হঠাৎই মাথায় প্রশ্ন এল, আমাদের জনসংখ্যার কত ভাগ ছেলে, কত ভাগ মেয়ে? নারী বেশি না পুরুষ বেশি? দেখতে পাচ্ছি, আমাদের দেশে নারীর সংখ্যা বেশি। সামগ্রিকভাবেও বেশি, প্রেম-বিয়ের বয়সীদের মধ্যেও নারীর সংখ্যা বেশি। আর আমাদের দেশের যুবকেরা যে হারে বিদেশে যাচ্ছেন, তাতেও দেশে মেয়েদের সংখ্যা বেশি হওয়ার কথা। কাজেই আমাদের ছেলেরা মেয়ে পাচ্ছে না বলে বিদেশি বধূ নিয়ে আসছে, ঘটনা নিশ্চয়ই তা নয়। তাহলে ঘটনা কী? ঘটনা হলো, প্রেমের এই ফাঁদ পাতা জীবনে কে কোথায় ধরা পড়ে, কে জানে। তাহলে বাঙালি মেয়েরা কি বিদেশিদের সঙ্গে অনলাইনে প্রেম করে না, কেবল ছেলেরাই করে। আমরা অন্তত একটি ঘটনার কথা জানি, বাঙালি মেয়ের প্রেমে পড়ে এক আমেরিকান যুবক চলে এসেছিলেন বাংলাদেশে, বিয়ে করে বউ নিয়ে তিনি আমেরিকায় ফিরেও গেছেন। এখন অনলাইনে দেখছি, এমন ঘটনা অনেকই আছে—আয়ারল্যান্ডের তরুণ, বরিশালের তরুণী; ফরাসি বর, বাঙালি বধূ। এমনকি আমাজনেও আছে বাঙালি বধূ।
কত কিছুই ঘটছে প্রেমের ফাঁদ পাতা ভুবনে, তার কতটাই-বা আমরা জানি। কিন্তু দুটো কাহিনি এখানে উল্লেখ করতে ইচ্ছা করছে। একটা পড়েছি পবিত্র সরকারের বই কথা আর কাহিনিতে। ঢাকার এক ভদ্রলোক বিয়ে করেছিলেন কলকাতার এক মেয়েকে। ধানমন্ডিতে তাঁদের বাসা। পবিত্র সরকার তাঁদের বহুদিনের বন্ধু ছিলেন। তাঁরা সুখে-শান্তিতেই দিন কাটাচ্ছিলেন। ভদ্রলোকের অসুখ হলো। ভুলে যাওয়া রোগ। তিনি সবকিছু ভুলে গেলেন। তখন তাঁর স্ত্রী তাঁকে রবীন্দ্রনাথের লেখা পড়ে শোনাতে লাগলেন। পড়তে গিয়ে কোথাও ভুল হলে ভদ্রলোক নড়ে উঠতেন। কথা বলার শক্তি তাঁর ছিল না। কিন্তু মুখের অভিব্যক্তিতে বোঝা যেত, ভুলটা তিনি ধরতে পারছেন। এটা টের পেয়ে ভদ্রমহিলা তাঁর নির্বাক ভাবলেশহীন স্বামীকে নিয়মিত রবীন্দ্রনাথ পড়ে শোনাতেন, ইচ্ছা করে দু-একটা ভুল করতেন, এটা করতেন থেরাপি হিসেবে।
আরেকটা কাহিনি নুনকি একটি তারার নাম বইয়ে পড়া। প্রথমা থেকে কিছুদিন আগে বেরিয়েছে বইটা। ক্যাপ্টেন শামস উজ জামান হলেন এর লেখক। মেরিন ইঞ্জিনিয়ার এই লেখক তাঁর ক্যাডেট জীবন থেকে শুরু করে বিভিন্ন জাহাজে চাকরির অভিজ্ঞতার গল্প এত সুন্দরভাবে লিখেছেন যে এই বই হাতে নিয়ে আমি শেষ না করে ছাড়তে পারিনি। আর শেষ করে স্তব্ধ হয়ে বসে ছিলাম।
লেখকের সহপাঠী আর সহকর্মী ছিলেন আবুজা। তাঁরা মেরিন একাডেমি থেকে বেরিয়ে কলকাতায় একই জাহাজে চাকরি শুরু করেন। সেই জাহাজে ক্যাপ্টেন ছিলেন মালহোত্রা। জাহাজে তখন ক্যাপ্টেনের দুই কিশোরী মেয়ে নীলাঞ্জনা আর দিউতিনিও ছিল। নীলাঞ্জনার সঙ্গে আবুজার ভাব হয়ে যায়। আবুজা নীলাঞ্জনাদের শিমলার বোর্ডিং স্কুলে গিয়ে হাজির হতেন। বলতেন, আমেরিকা থেকে এসেছি, নীলাঞ্জনার কাজিন হই। এভাবে এই অবাঙালি মেয়েটি একদিন দিল্লি থেকে কলকাতায় চলে আসে। তারপর বেনাপোল হয়ে ঢাকা। আবুজাদের বাড়ি ছিল পুরান ঢাকায়, দক্ষিণ কাটারায়। সেই বাসায় নীলাঞ্জনা বধূ হিসেবে ওঠে, আবুজার মায়ের চুলের উকুন বেছে দেয়, কোমরে কাপড় গুঁজে কলতলায় কাপড় কাচে। সেখান থেকে তারা চলে যায় অস্ট্রেলিয়ায়। বহু বছর পরে আবুজার মাথা এলোমেলো হয়ে যায়। আবুজা-নীলাঞ্জনার একটা মেয়ে আছে, নাম নুনকি। তখন আবুজাকে একটা স্বাস্থ্যসদনে রাখা হয়। নীলাঞ্জনা তাঁর কাছে যায়। আবুজা স্ত্রীকে চেনেন না। মেয়েকে চেনেন না। তখন দিল্লি থেকে বড় জামাই গিরিধারী বাবুকে পাঠিয়ে নীলাঞ্জনার বাবা-মা তাঁদের মেয়ে আর নাতনিকে ভারতে ফিরিয়ে আনেন।
রিহ্যাব সেন্টারে স্বামী-স্ত্রীর শেষ দেখার বিবরণটা বই থেকে উদ্ধৃত করি: ‘ওরা বেশি সময় থাকেনি ওখানে। মি. গিরিধারী নুনকিকে আবুজার কোল থেকে নিজের কোলে নিয়েছেন। নীলাঞ্জনা হাতব্যাগ খুলে ছোট একটা স্টেইনলেস স্টিলের কৌটা বের করেছে। আবুজা বেসনের নাড়ু খেতে পছন্দ করে। কৌটার ভেতরে কতগুলো বেসনের নাড়ু। নীলাঞ্জনা কৌটাটা আবুজার কোলের ওপর রেখে খুব জোরে চিৎকার দিয়ে কেঁদে উঠেছে। তারপর কাঁদতে কাঁদতে দৌড়ে গাড়িতে উঠে গাড়ির দরজা বন্ধ করে দিয়েছে।
রংপুর জিলা স্কুলে আমাদের একজন শিক্ষক ছিলেন, আজহার স্যার। তিনি বলতেন, ‘অতিরিক্ত কথা ও কাজ বিপদ ডাকিয়া আনে।’ তাঁর এই বাণী-চিরন্তনীর চিরন্তনতা প্রমাণ করতে তিনি দেরিও করতেন না। ক্লাসে কেউ কথা বললে বা নড়াচড়া করলে তিনি একই সঙ্গে দুই হাত দিয়ে অপগন্ড শিক্ষার্থীর দুই গণ্ডদেশে চড় মারতেন, এক ঢিলে দুই পাখি মারতে তাঁকে ছাড়া আমি আর কাউকে দেখিনি। চপেটাঘাতের সঙ্গে বর্ষিত হতো উপদেশের সেই মুষলও, ‘অতিরিক্ত কথা ও কাজ বিপদ ডাকিয়া আনে।’
আমাদের এক বন্ধু আছেন। তিনি ঘটনা ঘটার আগেই রিঅ্যাকশন বা প্রতিক্রিয়া ব্যক্ত করেন। প্রথমে তিনি চিৎকার করে ওঠেন, ‘আম্মা গো, খাইছে গো।’ আমরা সবাই তাঁর দিকে দৌড়ে এসে বলি, কী হয়েছে, কী হয়েছে। তিনি বলেন, ‘আজ শুক্রবার।’
হ্যাঁ।
তার মানে কাইলকা শনিবার।
হ্যাঁ।
তার মানে গতকাল বৃহস্পতিবার ছিল।
হ্যাঁ।
শুক্রবার আইসা গেছে, আমারে আগে কইবেন না? তার মানে তো কাইলকা শনিবার।
বিশাল খবর জানলাম আমরা। আজ শুক্রবার, তার মানে কাল শনিবার। পরশু রোববার।
ঘটনার আগে প্রতিক্রিয়া দেখানো ঠিক নয়। আহা, গত টি-টোয়েন্টি বিশ্বকাপে বাংলাদেশ বনাম ভারতের ম্যাচটায় মুশফিকুর রহিম একটা চার মেরেই উচ্ছ্বাস দেখিয়ে ফেললেন। খেলা জিতে গেছেন। খেলা তো তখনো শেষ হয়নি। পরপর দুই বলে দুই ব্যাটসম্যান আউট। ওই খেলা হারা সত্যি কঠিন ছিল।
এবারও শ্রীলঙ্কার সঙ্গে টেস্টে মেহেদী হাসান মিরাজ শেষবার ব্যাটটা হাঁকালেন, রান শেষ করার আগেই মুশফিক উদ্‌যাপন করা শুরু করেছেন, বলটা কি সীমাছাড়া হয়েছিল, টেলিভিশন ক্যামেরায় দেখাচ্ছিল না, ঘরপোড়া গরু, সিঁদুরে মেঘ দেখে বেশ ভয় পাচ্ছিলাম। তবে ওটা মেঘে রবিরাগই ছিল, আগুন ছিল না। বাংলাদেশ শ্রীলঙ্কার মাটিতে শ্রীলঙ্কাকে হারাতে পেরেছিল...
তো বলবার কথাটা হলো, ঘটনা ঘটার আগেই আমরা প্রতিক্রিয়া দেখাতে শুরু করি। অতিরিক্ত কথা বলে ফেলি এবং কথা বলাকেই যথেষ্ট কাজ বলে বিবেচনা করে নিশ্চেষ্ট থাকি। এ আমাদের বহুদিনের স্বভাব।
একবার একটা রাজনৈতিক দল এই রকম একটা গুজবের ভিত্তিতে একজনের মৃত্যুর জন্য শোকবাণী পাঠিয়ে দিল সংবাদমাধ্যমে। পরে শোনা গেল, তিনি মারা যাননি। পরে আরেকটা বিবৃতিতে শোকবাণীর জন্য শোক প্রকাশ করতে হয়েছে।
সচিত্র সন্ধানী নামের একটা সাপ্তাহিক পত্রিকা ছিল। তাতে একটা বিভাগ ছিল, এই সপ্তাহ, কুড়ি বছর আগে। পুরোনো সংবাদপত্র দেখে ২০ বছর আগের খবর ছাপিয়ে দিত তারা। সেই রকম একটা খবর ছাপা হয়েছিল, অমুক নদীতে মাছ মারা যাচ্ছে। সঙ্গে সঙ্গে মৎস্য উন্নয়ন অধিদপ্তর প্রতিবাদ পাঠাল, অমুক নদীতে মোটেই মাছ মারা যাচ্ছে না। সন্ধানী কর্তৃপক্ষ বলল, ‘আমরা কুড়ি বছর আগের কথা লিখেছিলাম। এই সপ্তাহের কথা লিখিনি।’
ফেসবুক পুরো জাতিকেই যেন প্রতিক্রিয়াশীল বানিয়ে ফেলেছে। মানে যারা ঘটনা ঘটার আগেই প্রতিক্রিয়া ব্যক্ত করি আর কি। সত্যাসত্য যাচাই করি না। কোনো একটা কথা শোনার সঙ্গে সঙ্গে আমরা স্ট্যাটাস লিখে ফেলি। লিখতেই হবে। না লিখলে তারও প্রতিক্রিয়া শুনতে হয়। লিখলেও শুনতে হয়। ধরুন, লিখলাম, শান্তিনগর মোড়ে জলাবদ্ধতা কি কোনো দিনও দূর হবে না?
সঙ্গে সঙ্গে নেমে আসবে প্রতিক্রিয়া বা কমেন্টসের স্রোত—
শান্তিনগর মোড়ে জলাবদ্ধতা নিয়ে বললেন, হাওর নিয়ে তো কিছু বললেন না!
শান্তিনগর মোড়ে জলাবদ্ধতা বিগত সরকারের আমলেও ছিল, তখন তো কিছু লেখেননি।
রাজধানী নিয়েই তো লিখবেন, গ্রাম–বাংলার জনগণের দুঃখকষ্ট নিয়ে তো কিছু লিখলেন না।
সিরিয়ার শিশুদের নিয়ে কবে লিখবেন?
উত্তর কোরিয়া কি পারমাণবিক যুদ্ধ লাগিয়ে দেবে?
এবার হাওর এলাকায় যা হয়েছে, তা নজিরবিহীন। বন্যার সঙ্গে বসবাস করেই আমরা হাজার বছর ধরে আছি। কিন্তু তাই বলে বন্যায় এত মাছ মারা যাবে কেন? এত হাঁস মারা যাবে কেন?
আমাদের গ্রামের বাড়ি ছিল নদীর ওপরে। বন্যা হলে আমাদের উঠানে পানি উঠত। আমরা ভেলা নিয়ে, নৌকা নিয়ে মাঝনদীতে গিয়ে মাছ ধরতাম। বন্যা হলে মাছ পাওয়া যাবে, এটাই আমার ছোটবেলার অভিজ্ঞতা। মাছ মারা যাবে, এটা আমি স্বাভাবিক বলে মেনে নিতে পারছি না।
আমি প্রতিটা কাগজে একটা জিনিসই খোঁজার চেষ্টা করছি, হাওরে মাছ-হাঁস ইত্যাদির মড়কের কারণ কী।
কোনো কোনো কাগজে লিখে ফেলা হলো, আসামে ইউরেনিয়াম খনির দূষণের কারণে এই প্রাণীমড়ক। শুনে শিউরে উঠলাম। হাওর কথাটা নাকি এসেছে সাগর থেকে। আসুক বা না আসুক, হাওর এলাকায় কূল নাই, কিনার নাই, পাড়িবিহীন দরিয়ায় অসীম জলরাশি প্রায় সাগরতুল্য। সেটা দূষিত করতে কত ইউরেনিয়াম বা অন্য দূষণকারী খনিজ বা রাসায়নিক লাগবে? এ কি একটা পুকুর? একটা নদী? এ যে হাওর। আর ইউরেনিয়াম যদি মাত্রাতিরিক্ত থাকেই, তার প্রতিক্রিয়া শরীরে পড়বে ১০ বছর পরে, ১৫ বছর পরে। বেধড়ক মাছ মারা যাবে কেন? ব্যাপারটা বুঝতে হলে দরকার বৈজ্ঞানিক অনুসন্ধান।
কিছু বোঝার আগেই প্রতিক্রিয়া। ইউরেনিয়াম আছে। ইউরেনিয়াম নাই। ইউরেনিয়ামের কথা বলি নাই, ইউরেনিয়াম খনির কথা বলেছি। ওপেন পিট মাইনিং। বন্যার সময় মাছ মারা যায়ই। ওরে, কত কথা বলে রে। কথা কম বলে আগে কাজটা করলে হয় না? বিজ্ঞানীদের, বিশেষজ্ঞদের নিয়োজিত করা যায় না আসল কারণ বের করতে। (প্রথম আলোয় প্রকাশিত বিশেষজ্ঞ মতটাকে আমার কাছে গ্রহণযোগ্য মনে হয়েছে—ধানগাছ তলিয়ে পানিতে অক্সিজেন কমে যাওয়ায় মাছের মৃত্যু হয়েছে। কিন্তু হাঁস মারা যাবে কেন? অবশ্য আদৌ কটা হাঁস কোনখানে কীভাবে মারা গেছে, ভালোভাবে না দেখেশুনে এই প্রশ্নও বোধ হয় করা ঠিক নয়। কিন্তু একটা কথা বারবার করে বলব, বৈজ্ঞানিক অনুসন্ধানের মাধ্যমে প্রকৃত কারণ নির্ণয় করুন। তার আগে কী ঘটেছে, তা কারোরই বাতলে দেওয়া উচিত নয়। বিশেষ করে, ঊর্ধ্বতন কর্তৃপক্ষের তো বলা উচিতই নয়।)
যাক, তবু দুর্গত হাওর এলাকায় মাছ ধরার অনুমতি মিলেছে। ফসল-হারানো মানুষেরা অন্তত মাছ ধরে চলতে পারবে। সরকারও তাদের চাল ও অন্যান্য সাহায্য দেওয়ার কর্মসূচি দিয়েছে। একজন লিখেছেন, সমস্যা হচ্ছে মধ্যবিত্তের। তাঁরা হাত পাততেও পারছেন না, আবার সর্বস্ব হারিয়ে কী করবেন, তা-ও বুঝছেন না। খবরে দেখলাম, ব্র্যাকও ওই এলাকার জন্য বিশেষ বরাদ্দ ও কর্মসূচি হাতে নিয়েছে। তবু সুনামগঞ্জের খোলাবাজারে চাল বিক্রির লাইনে দুই শ জনের জায়গায় হাজার মানুষ দাঁড়ানো—এই খবর পড়ে বুকের ওপর পাথরের চাপ অনুভব করছি। প্রয়োজনের তুলনায় উদ্যোগ ও বরাদ্দ অপ্রতুল।
স্ট্যাটাস লিখে স্ট্যাটাস না বাড়িয়ে কাজের কাজ কি কিছু করা যায়?
নববর্ষে আজকাল বেশ রসগোল্লা পাচ্ছি উপহার হিসেবে। আপনাদের রসগোল্লার ভাগ দিতে পারছি না, আপাতত বলতে পারি, সৈয়দ মুজতবা আলীর রসগোল্লা গল্পটি পড়ে নিন। তবে দেশ-বিদেশের রসগল্প তো ভাগ করে নিতেই পারি।
নাসির উদ্দিন হোজ্জার ওই গল্পটা মনে করুন। হোজ্জার কাছে এসেছেন পড়শি—হোজ্জা, তোমার গাধাটা একটু ধার দেবে? হোজ্জা বললেন, আমার গাধা তো একটু আগে আরেকজন ধার নিয়ে চলে গেছে। তখনই গাধা ডেকে উঠল উঠান থেকে। পড়শি বললেন, ওই যে তোমার গাধা ডাকছে! নাসির উদ্দিন বললেন, তুমি আমার কথার চেয়ে একটা গাধার কথাকে বেশি বিশ্বাস করো, আমি কী করে তোমাকে আমার গাধা ধার দেব বলো।
কবি হাফিজ লিখলেন, তুর্কি রূপসীটি যদি আমার হৃদয় গ্রহণ করে, আমি সমরখন্দ আর বোখারা তার ওই এক কালো তিলের বিনিময়ে দিয়ে দিতে পারি। শুনে বাদশাহ তৈমুর লং ডেকে পাঠালেন কবিকে, বললেন, একটা মেয়েমানুষের মুখের তিলের জন্য কেউ সমরখন্দ কিংবা বোখারা দিয়ে দেয়? আর শোনো, এই দুই রাজ্য তোমার না। আমি ওই রাজ্যের অধিকার কোনো দিন তোমাকে দেবও না। তুমি কীভাবে আমার রাজ্য অন্যকে দান করছ?
শুনে কবি বললেন, এই যে আপনার ক্ষুদ্রতা আর কৃপণতা, তাই আপনাকে দিয়েছে ক্ষমতা। আর আমার উদারতা আমাকে আপনার ক্ষমতার অধীনস্ত করেছে আর আমাকে করেছে অমিতব্যয়ী। কোনোই সন্দেহ নেই যে আপনার ক্ষমতা আমার বেহিসাবিপনার চেয়ে বেশি কার্যকর।
আজ পয়লা বৈশাখ। আজকের দিনে আগে একটা বাঙালির হাসির গল্প বলে নিই। বাদশাহ বললেন, বীরবল, তুমি আমার রাজ্য থেকে সবচেয়ে বোকা লোককে ধরে আনো। বীরবল বললেন, এ তো খুব সোজা। এক নম্বরে থাকবে আপনার নাম। কারণ, গত বছর তুরস্ক থেকে এক ঘোড়ার সওদাগর এসে বলল, আগামী বছর আপনার জন্য সে ঘোড়া নিয়ে আসবে, আপনি তাকে অগ্রিম মোহর দিলেন। সে মোহর নিয়ে কেটে পড়েছে। আপনার চেয়ে বোকা আর কে আছে? বাদশাহ বললেন, আর যদি সে ফিরে আসে? বীরবল বললেন, তখন আপনার নাম কেটে তার নাম বসিয়ে দেব।
বীরবল বের হলেন পথে পথে। ফিরে এসে তিনি কতগুলো বোকা মানুষের গল্প শোনালেন। যেমন: এক লোক রাস্তার ধারে আলোর নিচে কী যেন খুঁজছে। বীরবলও তার সঙ্গে খুঁজতে লাগলেন। বললেন, কী হারিয়েছে? পয়সা। কত পয়সা? এক পয়সা। কোথায় পড়েছে? ওই ওখানে? তা ওখানে না খুঁজে এখানে খুঁজছ কেন?
লোকটা বলল, ওখানে তো আলো নেই। তাই ওখানে খুঁজছি না। এখানে তো আলো আছে। তাই এখানে খুঁজছি।
আরেক লোককে বীরবল দেখে সে জাল ফেলছে শুকনো ডাঙায়। শুকনো ডাঙায় কী ধরছ? লোকটা বলল, আমার ঘর দিনের বেলায়ও অন্ধকার। আমি তাই জাল দিয়ে আলো ধরছি। ঘরে আলো নিতে হবে।
ছোটবেলায় এই গল্প পড়ে খিলখিল করে হাসতাম।
অন্ধকার তাড়ানোর জন্য তরবারি ঘুরিয়ে লাভ নেই। অন্ধকার দূর করার একটাই উপায়, তা হলো আলো জ্বালানো।
একটা বিদেশি গল্প কদিন আগে গদ্য কার্টুনে লিখেছিলাম। এক ধনাঢ্য ব্যক্তি তার তিন ছেলেকে তিনটা টাকা দিয়ে বললেন, আজ সন্ধ্যার মধ্যে এমন কিছু কিনে আনবে যেন দেখি তোমার ঘর ভরে গেছে। বড় ছেলে কিনে আনল খড়, মেজ ছেলে তুলা। ছোট ছেলে কী কিনল, কেউ দেখতেই পেল না। সন্ধ্যার পর বাবা বড় ছেলের ঘরে ঢুকে দেখলেন খড় ছড়ানো, মেজ ছেলের ঘরে তুলা উড়ছে, আর ছোট ছেলে? সে পকেটে করে এনেছিল একটা মোমবাতি, তাই সে জ্বালিয়েছে, ঘর আলোয় আলোয় ভরে উঠেছে। আমাদের আলো জ্বালাতে হবে।
কবি হাফিজ অমিতব্যয়ী, বেহিসাবি, তাই তৈমুর লং ক্ষমতাবান। ক্ষমতার অনেক হিসাব-নিকাশ থাকে। হিসাব কষলে কবিদের চলে না। আর আমরা একটা গাধার ডাককে বিশ্বাস করব, নাকি বিশ্বাস করব গাধার মালিকের মুখের কথায়, সে বিষয়টাও তো স্থির নয়।
গোপাল ভাঁড়ের গল্প না বললে পয়লা বৈশাখের লেখা অসম্পূর্ণ থাকে। এক লোক দশটা ভাষা জানে। একবার হিন্দি বলে, একবার পারসি বলে, একবার সংস্কৃত বলে, একবার পশতু বলে। রাজা বললেন, এ আসলে কোন দেশি। বের করো তো গোপাল। গোপাল ভাঁড় হঠাৎ পেছন থেকে তার মাথায় মারলেন বাড়ি, সে চিৎকার করে উঠল, ওরে মারে মেরে ফেলল রে, খেয়ে ফেলল রে। গোপালভাঁড় বললেন, মহারাজ, ও বাঙালি। বিপদেই মানুষ কেবল নিজের পরিচয় বের করে। নিজের ভাষায় কথা বলে।
আজকে আমাদের পেছন থেকে আঘাত আসছে। আজকে আমাদের সমস্ত বাঙালিত্ব নিয়ে মা বলে ডেকে ওঠার সময়। আপনি চেষ্টা করলে আপনার পাসপোর্ট বদলাতে পারেন, আমেরিকান হতে পারেন, অস্ট্রেলিয়ান হতে পারেন। মাইকেল মধুসূদনের মতো কেউ আবার ধর্মও বদলাতে পারেন। কিন্তু আপনার নৃতাত্ত্বিক পরিচয়, আপনার গায়ের রং, আপনি যে বাঙালি—এটা আপনি কিছুতেই মুছতে পারবেন না। আমাদের জিনের মধ্যে হাজার হাজার বছর ধরে সেটা বয়ে যাচ্ছে।
আমরা তাই নগরবাসী হই, কিন্তু ঈদে ফিরে যাই আদিবাড়িতে, আমরা আমেরিকা, অস্ট্রেলিয়া, সুইডেনে গিয়ে মাছের ঝোল রাঁধি, শুঁটকি রেঁধে এলাকার বাতাস ম-ম করে ফেলি, আমাদের আমেরিকান বাচ্চারা বড় হয়ে বিশ্ববিদ্যালয়ে গিয়ে মাকে ফোন করে বলে, আমি ফিরছি, ভাত আর মাংসের ঝোল রাঁধো, আমি হাত দিয়ে মেখে ভাত খাব। মা ভাত রেঁধে নিজ হাতে মেখে ধিঙ্গি সন্তানকে তুলে তুলে খাওয়ান, ছেলে খায়, আর ইংরেজি কওয়া জিবে বলে, আমার মা সবচেয়ে ভালো।
বাংলাদেশ যে স্বাধীন হলো, উপমহাদেশে আর কোনো জাতিরাষ্ট্র নেই, এই এক বাংলাদেশ ছাড়া, এর কারণ আমাদের সংস্কৃতির শিকড় অনেক গভীরে প্রোথিত, তা গভীর থেকে শক্তিসুধা তুলে এনে আমাদের ঋদ্ধ করে প্রতিনিয়ত।
সংস্কৃতির চিহ্নের ওপরে আঘাত করতে গিয়ে আইয়ুব খান, ইয়াহিয়া খান, মোনেম খানরা পালিয়েছে। বাংলা ভাষায় কথা বলা, বাংলা গান গাওয়ার অধিকার প্রতিষ্ঠা করব বলে আমরা স্বাধীনতা ছিনিয়ে এনেছি। আজ আমাদের সংস্কৃতির ওপরে আঘাত আসছে। সে আঘাত আমাদের ঐক্যবদ্ধ করুক। আমাদের নতুন করে জাগিয়ে তুলুক। সংস্কৃতির নবজাগরণ আমাদের আরও ঋদ্ধ করুক। আলো জ্বলে উঠুক কোটি প্রাণে।
আজকালকার ছেলেমেয়েরা কোনো কিছুতেই অবাক হয় না। কিন্তু রবীন্দ্রনাথের ছেলেবেলার মতো আমরা বড় হয়েছিলাম প্রাচুর্যবিহীন নারীবর্জিত জগতে। তাদের জন্য কতগুলো গল্প বলি, আসলে তা পড়ে মজা পাব আমরা বড়রা। কারণ, এটা আমাদের সবার জীবনেরই প্রায় অভিন্ন গল্প।
আমার জীবনের প্রথম কোল্ড ড্রিংকস খাওয়ার গল্পটা করি। আমি তখন পড়ি ক্লাস নাইনে। তার মানে ১৯৭৯ সাল। রংপুর শহরে তখন ফ্রিজ ছিল কম। কোকাকোলা, পেপসি এই জাতীয় জিনিস তখনো আমাদের শহরে ব্যাপকভাবে প্রচলিত হয়নি। আমরা রংপুর জিলা স্কুলের ক্লাস নাইনের ছেলেরা যাব পিকনিক করতে। রংপুর থেকে মাইল বিশেক দূরে কাউনিয়ায় তিস্তা নদীর ওপরে রেলসেতু। সেই তিস্তা নদীর ধারে আমাদের পিকনিক স্পট। যানবাহন হিসেবে পাওয়া গেল একটা ট্রাক। আমাদের বন্ধু রাজ ভীষণ বড়লোকের ছেলে। ওদের গাড়ি আছে, ট্রাক আছে। সেই ট্রাকে করে আমরা ক্লাস নাইনের কুড়ি-বাইশ জন ছেলে চললাম তিস্তা অভিমুখে।
আমার খুব ভালো বন্ধু ছিল স্বপন। স্বপন বলল, ‘জানো, পিকনিকে সেভেন আপ খাওয়াবে।’
আমি খুবই উদ্বিগ্ন, সেভেন আপ! মুশকিল তো। এর আগে তো কোনো দিনও খাইনি।
স্বপন বলল, হ্যাঁ। এই সব সেভেন আপ, পেপসি, কোকাকোলা এই সবে নাকি খুব ঝাঁজ। খেলে খালি ঢেকুর ওঠে। নাক-চোখ বন্ধ হয়ে আসে?
‘কী বলো? তাহলে উপায়।’
‘ওরা তো সব বড়লোকের ছেলেপুলে। ওরা তো রেগুলার খায়। আমরা তো খাই নাই। প্রথমবার খেতে ধরে না জানি কী ঝামেলায় পড়ি।’
‘ঝামেলা হতে পারে নাকি! তাইলে খাব না।’
‘না খেলে ওরা বলবে গান্ডু। গাঁইয়া।’
‘আচ্ছা আগেই খাব না। ওরা আগে খাবে। তারপর আমরা একটু একটু করে খেতে থাকব। কোনো বিপদ হলে আর খাব না।’
খুব ভয়ে ভয়ে আমরা দুই বন্ধু, স্বপন আর আনিসুল, আমাদের বাকি বন্ধুদের সঙ্গে ট্রাকে উঠে রংপুর থেকে কাউনিয়ার উদ্দেশে রওনা হলাম।
সেই দিনটার কথা আমার আজও মনে পড়ে। খুব উজ্জ্বল রোদেলা দিন ছিল। আমরা তিস্তা নদীর পাড় ধরে একটা শিমুলগাছের নিচে 
গিয়ে আশ্রয় নিলাম। সেখানে পাড়টা উঁচু, আর গাছের নিচে বড় বড় কালো কালো পাথরখণ্ড। বাঁধের এক পাশে নদী বয়ে যাচ্ছে, আরেক পাশে সরষেখেত।
তারপর এল সেই ভয়াবহ মুহূর্তটি। প্যাকেটে করে বিরিয়ানি নিয়ে যাওয়া হয়েছিল। দুপুরবেলা সেই বিরিয়ানি খাওয়ার পরে সবাই একটা করে সেভেন আপ পাচ্ছে। এরই মধ্যে রোদে সেই সেভেন আপের বোতল গরম চায়ের কাপের চেয়েও গরম হয়ে উঠেছে। সবাই একটা করে বোতল পাচ্ছে। আমিও পেলাম। স্বপনও পেল।
আমার বোতলের পুরোটা আমি খাইনি। গরম সেই পানীয়টা খেতে সত্যি ভীষণ কষ্ট হচ্ছিল। স্বাদটা ছিল ভীষণ অচেনা। আর ঢেকুরের কথা কী বলব!
সেদিন মনে মনে প্রতিজ্ঞা করেছিলাম, আজই শেষ। আর কোনো দিন এই সব ছাইপাঁশ খাব না।
তবে জীবনের আরও অনেক প্রতিজ্ঞার মতো এটাও আমি ধরে রাখতে পারিনি। আমার বড় ভাই তখন রংপুর মেডিকেল কলেজে পড়েন। আমি তাঁর বছর পাঁচেকের ছোট। স্কুলে পড়ি। আমি ছিলাম শুকনো কাঠি। আমার সব পাঁজরের হাড় বেরিয়ে থাকত। আমার বড় ভাইকে মেডিকেলের পড়া মুখস্থ করার সময় সামনে একটা জীবন্ত মানুষকে দাঁড় করিয়ে রাখতে হতো। হাড্ডিতে চক দিয়ে দাগ এঁকে এঁকে তিনি পড়তেন। তাঁদের নাকি পরীক্ষাও হতো এইভাবেই। একটা লোক থাকত সামনে। তার হাড়হাড্ডিগুলো পরীক্ষার্থীদের শনাক্ত করতে হতো। আমার ভাইয়ের মডেল হলাম আমি। আমি শার্ট খুলে হাড্ডিসার শরীরটা নিয়ে দাঁড়িয়ে থাকি। উনি আমার হাড্ডিগুলোতে চক বোলান আর বিড়বিড় করে ইংরেজিতে কী সব বলেন। এর বিনিময়ে তিনি কথা দিলেন, তাঁর পরীক্ষার শেষে আমাকে চায়নিজ খাওয়াবেন। রংপুর শহরে তখন প্রথম চায়নিজ রেস্টুরেন্ট হয়েছে। বলাকা আবাসিক হোটেলের নিচে ছিল সেই রেস্টুরেন্ট। এটা রংপুর শহরের বেতপট্টির কাছে।
আমরা চায়নিজ খেতে গেলাম। এর আগে আমিও চায়নিজ খাইনি, আমার ভাইও খাননি। তিনি মন দিয়ে মেন্যু পড়লেন। তারপর অর্ডার দিলেন একটা ভেজিটেবল। এক বাটি ভেজিটেবল এল। তখন বুঝিনি, এখন বুঝতে পারছি, তাতে ছিল পেঁপে আর কর্ন পাউডার। আমার কাছে জিনিসটা মনে হয়েছিল ভাতের মাড়ে কয়েকটা বিবর্ণ সবজির টুকরা। সেই জিনিস প্লেটে নিলাম দুজন। কাঁটা চামচ দিয়ে বহুত কোশেশ করে দুজনেই সেটা অতি কষ্টে গলাধঃকরণ করলাম এবং সিদ্ধান্ত ব্যক্ত করলাম, চায়নিজ খেতে খুবই বিস্বাদ। এর চেয়ে খারাপ খাবার আর জগতে নাই।
রংপুর শহরে একটাও টেলিভিশন ছিল না। ১৯৭৮ সালের পরে রংপুরে একটা টেলিভিশন সম্প্রচার কেন্দ্র হলো। তারপর এখানে-ওখানে একটা-দুটা করে টেলিভিশন আসতে লাগল। ওই টেলিভিশন সেন্টার ছিল (এখনো আছে) রংপুরের এখনকার বাস টার্মিনালের কাছে, রামপুরা গ্রামে। ঢাকা ও রংপুরের একটা মিল হলো, উভয় শহরের টেলিভিশন কেন্দ্রটি রামপুরায় অবস্থিত। সেই টেলিভিশন সেন্টারের ভেতরে থাকত আমাদের একজন ক্লাসমেট। তার বাবা ছিলেন ইঞ্জিনিয়ার। তাঁর ছিল বদলির চাকরি। বাবার পোস্টিং রংপুরে হওয়ায় ওই ছেলেও রংপুরে এসেছে আর আমাদের ক্লাসে ভর্তি হয়েছে।
এ-কানে ও-কানে ছড়িয়ে পড়ল আমাদের ওই বন্ধুর সঙ্গে টেলিভিশন সেন্টারে ঢুকতে পারলে টিভি দেখা যাবে। আমাদের ভেতরে প্রচণ্ড উত্তেজনা। টেলিভিশন জিনিসটা দেখতেই হবে। আমরা কয়েকজন বন্ধু মিলে সলাপরামর্শ করে দিনক্ষণ ঠিক করলাম। তারপর একদিন বিকেলে সাইকেলে করে আমরা গিয়ে হাজির হলাম রামপুরা টিভি সম্প্রচার কেন্দ্রের দরজায়। বন্ধুকে খবর দেওয়া হলো। আমাদের ভেতরে ঢুকতে দেওয়া হলো।
বন্ধুটির নিজের বাসায়ও টিভি ছিল না।
টিভি কেন্দ্রের ভেতরে যে মনিটর ছিল, সে আমাদের সেখানে নিয়ে গেল। আমরা অবাক হয়ে দেখলাম, ছোট্ট একটা পর্দায় বড় বড় গাড়িঘোড়া, গাছপালা সব ধরে যাচ্ছে। কী আশ্চর্য। কী আশ্চর্য।
প্রথম মোবাইল ফোন দেখেছি ১৯৯০-এর দশকে, ভোরের কাগজ-এর প্রকাশক সাবের হোসেন চৌধুরীর হাতে। এরপর ফোন নিলেন অভিনেতা হুমায়ুন ফরীদি। সেই ফোন দেখতে ওয়্যারলেস সেটের চেয়েও বড়। দাম দেড় লাখ কি দুই লাখ। তাতে কেউ কল করলে ইনকামিং চার্জ কেটে নেওয়া হতো। আমার সামনেই অভিনেতা আফজাল হোসেন ফোন করলেন তাঁকে, ল্যান্ডফোন থেকে। ফরীদি ভাই বললেন, ‘আফজাল, একটু পরে ল্যান্ডফোন থেকে কথা বলি?’ আফজাল ভাই বিস্মিত, ‘মোবাইল ফোন নিয়েছিস, ল্যান্ডফোন থেকে কথা বলবি কেন?’ ফরীদি ভাই বললেন, ‘আরে, আমার বিল উঠছে না?’
সেই বাংলাদেশ আজ কত দূর এগিয়ে গেছে। এখন আমার মোবাইল ফোনে টেলিভিশন, আমি নিউইয়র্কে বসে মোবাইল ফোনে শ্রীলঙ্কা-বাংলাদেশ খেলা দেখলাম। রেডিয়ান্ট টিভির কর্তারাই উত্তর আমেরিকায় প্রথম আলোর ছাপা পত্রিকা বের করছেন, নর্দার্ন লাইটস মিডিয়া থেকে। তাঁরা আমার ফোনে অ্যাপ ভরে দিলেন। আমি দেশে-বিদেশে সবখানে দেশি চ্যানেল মোবাইল ফোনে দেখতে পাব। কী কাণ্ড! অথচ টিভি দেখতে একদিন আমাকে কত দূর পথ পাড়ি দিতে হয়েছিল!
গদ্যকার্টুনে আমার চেষ্টা থাকে হাস্যরসাত্মক বিষয় নিয়ে লেখার। এই কলামে কৌতুক পরিবেশন করি, কখনো হয়তো করে থাকি বিদ্রূপ। কিন্তু আজকে কতগুলো গুরুতর পরামর্শ দেব।
প্রথমেই জানিয়ে দেব ঢাকা মেডিকেল কলেজ হাসপাতালের বার্ন ইউনিটের প্রতিষ্ঠাতা অধ্যাপক সামন্তলাল সেনের পরামর্শ। তিনি আমাকে একদিন ফোন করে বলেছেন, দয়া করে মোবাইল ফোন চার্জ দিতে দিতে ফোনে কথা বলবেন না বা ফোনে কথা বলতে বলতে মোবাইল ফোনের ব্যাটারিতে চার্জ দেবেন না। তিনি বলেছেন, ‘আমাদের বার্ন ইউনিটে প্রচুর রোগী আসেন, মারাত্মকভাবে আহত হয়ে, কান, চোখ, মাথায় পোড়া ক্ষত নিয়ে, যাঁরা ফোনে কথা বলছিলেন আর ব্যাটারি চার্জ হচ্ছিল, মোবাইল ফোন বিস্ফোরিত হয়ে তাঁরা মারাত্মক আহত হয়েছেন।’
আমি এই কলামের মাধ্যমে ঢাকা মেডিকেল কলেজ হাসপাতালের বার্ন ইউনিটের প্রধানের সতর্কবাণী আপনাদের জানিয়ে দিলাম। আশা করি, তাঁর পরামর্শ আপনারা মেনে চলবেন। দুর্ঘটনা এড়িয়ে চলবেন। ফোনে চার্জ হচ্ছে, এ অবস্থায় কল এল, চার্জারের সংযোগটা খুলে ফেলুন, তারপর কথা বলুন।
প্রসঙ্গটা এল গত পরশু (১৫ মার্চ ২০১৭) প্রথম আলোর অনলাইনে প্রকাশিত একটা খবর আর তার ছবি দেখে। শিরোনাম: হেডফোনে বিস্ফোরণ। উড়োজাহাজে করে বেইজিং থেকে মেলবোর্ন যাচ্ছিলেন এক তরুণী। প্লেনের হেডফোন কানে ছিল। সেটা বিস্ফোরিত হয়। আগুন জ্বলে ওঠে, প্লাস্টিক পোড়া গন্ধ ছড়িয়ে পড়ে। বিমানের ক্রুরা এসে আগুন নেভান। কিন্তু তরুণীর মাথা, মুখমণ্ডল, কান, হাত দগ্ধ হয়। এর আগেও বিমানে হেডফোন বিস্ফোরিত হয়েছে। আর মোবাইল ফোনের ব্যাটারি বিস্ফোরিত হওয়ার খবর এর আগেও আমরা পেয়েছি।
হেডফোন ব্যবহার করবেন না, এই আবেদন আমি করতে পারছি না। কিন্তু এ কথা আমি আপনাদের নিশ্চিতভাবে বলতে পারি, রাস্তা পেরোনোর সময় কানে হেডফোন রাখবেন না। গান শুনতে শুনতে রাস্তা পেরোনো উচিত নয়। আমার নিজের মত হলো, কানে হেডফোন লাগিয়ে গাড়ি চালানোও উচিত নয়।
মোবাইল ফোনে কথা বলতে বলতে রাস্তা পার হওয়া রীতিমতো আত্মঘাতী কাজ।সরোজিনী সাহু নামে ওডিশার একজন বিখ্যাত লেখিকা আছেন। তিনি অনলাইনে আমার মা বইটি পড়ে সপ্রশংস মন্তব্য করেছিলেন, পরবর্তীকালে ভুবনেশ্বর থেকে মা বইটি ওড়িয়া ভাষায় অনূদিত হয়ে প্রকাশিত হয়েছিল, তার পেছনে ছিলেন আমার এই দিদি। সরোজিনী সাহু ঢাকায় এসেছিলেন, ঢাকা থেকে তাঁর উপন্যাস অনূদিত হয়ে বেরিয়েছিল, মিথ্যা গেরস্থালি। তাঁর স্বামী জগদীশ মোহান্তি খুবই সজ্জন ছিলেন। আমরা ভুবনেশ্বরে একসঙ্গে অনেক উজ্জ্বল প্রহর কাটিয়েছিলাম। একদিন শুনলাম, জগদীশ দা আর নেই। তিনি রেললাইন পার হতে গিয়ে ট্রেনের ধাক্কায় মারা গেছেন। হয়তো তাঁর কানে ছিল একটা মোবাইল ফোন। মোবাইল ফোনে কথা বলতে গিয়ে তিনি ট্রেনের আগমন টের পাননি।
বাংলাদেশে মোবাইল ফোনে কথা বলতে গিয়ে ট্রেনে কাটা পড়ে মানুষ মারা যাওয়ার অনেক ঘটনা ঘটেছে। ২০১৬ সালের ২০ মে জগন্নাথ বিশ্ববিদ্যালয়ের ছাত্র ওবায়দুল্লাহ (২৫) কমলাপুরগামী ট্রেনের নিচে কাটা পড়ে মারা যান, তাঁর এক হাতে ছিল আইসক্রিম আর কানে ছিল মোবাইল ফোন। ঘটনা ঘটে তেজগাঁওয়ের নাখালপাড়ায়, বহু মানুষের সামনে। ওবায়দুল্লাহ অর্থনীতি বিভাগের দ্বিতীয় সেমিস্টারে পড়তেন। গত বছর ২০ ফেব্রুয়ারি মোবাইল ফোনে কথা বলতে বলতে রেললাইন পেরোতে গিয়ে মালিবাগে মারা যান হেমায়েত হোসেন (১৮)।
মোবাইল ফোনে গাড়ির চালক কথা বলতে গিয়ে বড় দুর্ঘটনা ঘটিয়েছেন, তার উদাহরণ সারা পৃথিবীতে অসংখ্য আছে। গত বছর ১৪ জুলাই মাদারীপুরে এক বাসের চালক মোবাইল ফোনে কথা বলতে গিয়ে অন্যমনস্ক হয়ে পড়েন। গাড়ি একটা গাছের সঙ্গে ধাক্কা লাগে। ছয়জন নিহত হয়।
মোবাইল ফোনে কথা বলতে বলতে এবং কানে হেডফোন লাগিয়ে গান শুনতে শুনতে রেললাইন পার হতে গিয়ে প্রাণহানির ঘটনায় উদ্বিগ্ন হয়ে গত বছর অক্টোবর মাসে একটা জনসচেতনতা প্রচারণা কর্মসূচি সূচনা করার ঘোষণা দিয়েছিলেন টেলিযোগাযোগ প্রতিমন্ত্রী তারানা হালিম। রেল বিভাগ থেকে প্রেস বিজ্ঞপ্তি দিয়ে মোবাইল ফোনে কথা বলতে বলতে রেললাইন না পেরোনোর জন্য আহ্বানও জানানো হয়েছিল।
শুধু যে রেললাইন পার হতে গিয়ে মোবাইল ফোন ব্যবহারকারীরা দুর্ঘটনার শিকার হন, তা নয়, সড়ক পেরোতে গিয়েও তাঁরা দুর্ঘটনার শিকার হন বা দুর্ঘটনার কারণ হন। আনন্দবাজার পত্রিকা জানাচ্ছে, ২০১৫ সালে বর্ধমানের ফাগুপুরে এক ব্যক্তি মোবাইল ফোন
কানে দিয়ে রাস্তা পেরোনোর সময় গাড়ির নিচে পড়েন। এরপর আরও দুটো গাড়ি তাঁকে ধাক্কা দিয়ে চলে যায়। ঘটনাস্থলেই এই হতভাগ্য ব্যক্তির মৃত্যু ঘটে। যুক্তরাজ্যে মোটরগাড়ি দুর্ঘটনার সবচেয়ে বড় কারণ বলা হয়েছে মোবাইল ফোনকে। এর মধ্যে গাড়ি চালাতে চালাতে মোবাইল ফোনে টেক্সট বার্তা পাঠানো অন্যতম কারণ। সম্প্রতি গাড়ি চালানো অবস্থায় মোবাইল ফোন ব্যবহার নিষিদ্ধ করে কঠোর শাস্তির বিধান করা হয়েছে। এমনকি এর জন্য লাইসেন্স কেড়ে নেওয়ার সাজাও রয়েছে।
আমি একবার ঢাকা-বগুড়া মহাসড়কে এক মোটরসাইকেলচালককে দেখেছিলাম, তিনি ওই ব্যস্ত হাইওয়েতে মোটরবাইক চালাতে চালাতে মোবাইল ফোনে টেক্সট করছিলেন। তাঁর মোটরসাইকেল সাপের মতো এঁকেবেঁকে চলছিল। হে মাবুদ, আমাদের রক্ষা করো।
আমি মাঝেমধ্যে ঢাকার রাস্তায় পথচারীদের দিকে লক্ষ করি। কতজনের কানে মোবাইল ফোন। বেশির ভাগই ফোনে কথা বলতে বলতে চলছেন। চলুন। ক্ষতি নেই। কিন্তু মোবাইল ফোন কানে দিয়ে রাস্তা পারাপার করার চেষ্টা করা আত্মহত্যার চেষ্টা করারই শামিল।
ঢাকার রাস্তায় এত যানজট যে চালকেরা গতি বাড়াতে পারেন না, এই ধরনের পথচারীকে দেখে সাধারণত থেমে যান। কিন্তু রাস্তা একটু ফাঁকা হলে বাঁচার কোনো সম্ভাবনাই নেই। একটা গবেষণায় বলা হয়েছে, মাল্টি টাস্কার বলে কিছু নেই, একই সঙ্গে কোনো মানুষ দুটো কাজে মনোযোগ দিতে পারেন না, আপনি মোবাইলে কথা বলবেন, আবার রাস্তা পার হওয়ার জন্য এদিক-ওদিক ঠিকভাবে তাকিয়ে দেখবেন, দুটো কাজ করা সম্ভব নয়।
এখানে চাঁদপুরের সেই সত্য ঘটনাটা আমি বলব। একজন পাগল চাঁদপুরের রাস্তার মাঝখানে দাঁড়িয়ে ট্রাফিক কন্ট্রোল করতেন। সাইডে, সাইডে। রিকশা, সাইকেল, গাড়ি দুপাশে সরে যেত। একবার তিনি চলে গেলেন রেলপথে। রেললাইনের মাঝখানে দাঁড়িয়ে তিনি উপদেশ দিতে লাগলেন, সাইডে, সাইডে। ট্রেন আর তাঁকে সাইড দিল না।
আমরা কানে মোবাইল ফোন বা হেডফোন লাগিয়ে রাস্তা পার হই, চালক নিজ দায়িত্বে আমাদের বাঁচিয়ে চলেন, কিন্তু রোজ চলবেন না। দ্রুতগামী গাড়ি থামতে পারবে না, থামলেও পেছন থেকে আরেকটা এসে তাকে মেরে দেবে। আর ট্রেন? সে তো থামবেই না।
কাজেই, প্রিয় পাঠক, সাবধান। এক. মোবাইল ফোন চার্জ দিতে দিতে ফোনে কথা বলবেন না। দুই. মোবাইল ফোন বা হেডফোন কানে দিয়ে রাস্তা পেরোবেন না। ঈশ্বরচন্দ্র বিদ্যাসাগর পরিচিত ছিলেন দয়ার সাগর বলে। তিনি অকাতরে দান-খয়রাত করতেন। তাঁর কাছে সাহায্য চেয়ে পায়নি, এমন খুব কমই হয়েছিল। একবার একজন এসে তাঁর সামনে হাত পাতল—
কী চাও?
ভিক্ষা।
ভিক্ষা দেব কেন?
‘অনেক দিন মদ খাই না। পয়সার অভাবে মদ খেতে পারছি না, অবস্থা কী রকম শোচনীয় ভাবুন। পয়সা দিন। মদ কিনে খাব।’
‘না। মদ কিনে খাবে, এ জন্য আমি ভিক্ষা দিই না।’
‘না। তুমি কথা সত্য বলছ না। মাইকেল মধুসূদন দত্তকে মদ খেতে টাকা দিয়েছিলে তুমিই। সে তো তোমার পয়সায় মদ গিলেছে।’
‘তুই একটা মেঘনাদবধ কাব্য লেখ। তোকেও টাকা দেব।’
ঈশ্বরচন্দ্র বিদ্যাসাগর দয়ার সাগর। তিনি আমাকেও টাকা দেন। আমি একটা বই লিখেছিলাম, আবদুল্লাহ আবু সায়ীদ স্যারের নির্দেশে। ছোটদের বিদ্যাসাগর। বিশ্বসাহিত্য কেন্দ্র থেকে বইটি বেরিয়েছে। এই বই প্রতিবছর আমাকে টাকা দেয়। ঈশ্বরচন্দ্র বিদ্যাসাগর আমার উপকার করছেন। এখন আমি তাঁর কি নিন্দা-মন্দ করতে পারি?
একবার এক লোক এসে বলল, বিদ্যাসাগর মশাই, অমুকে তো দেখি খুব আপনার নিন্দা করছে।
বিদ্যাসাগর বিস্মিত। ‘অমুকে নিন্দা করছে আমার! না, করার তো কথা নয়। আমি তো তার কোনো উপকার করিনি।’
আমি এটা অনেক ভেবেছি। যার উপকার আপনি করেছেন, কদিন পরে প্রথম সুযোগে সে ছুরি হাতে পেয়ে এবং সামনে অনেক পিঠ পেয়ে ছুরিটা মারার জন্য আপনার পিঠটাকেই কেন বেছে নেয়।
আমার নিজের বানানো উত্তরটা হলো, আপনি আমার উপকার করেছেন। অকারণে একটা কৃতজ্ঞতার চাদর আমাকে সারাক্ষণ ঘিরে রাখছে। তাতে আমার চলতে-ফিরতে অসুবিধা হচ্ছে। আপনার বিরুদ্ধে প্রকাশ্যে বিদ্রোহ ঘোষণা করে আমি সেই চাদর খুলে ছুড়ে ফেলি। তাতে আমার একধরনের স্বাধীনতা আসে। চিত্তের স্বাধীনতা। আরে বেটা, আমার কিছু উপকার করেছিলি বলে কি তুই আমার মাথা কিনে নিয়েছিস। আমি স্বাধীন। চিত্ত যেথা ভয়শূন্য উচ্চ যেথা শির...
উপকারীর পিঠে ছুরি মারাই উপকৃতের কর্তব্য—এটা আমি আজ ৩০ বছর ধরে দেখে আসছি। ৩০ বছর আগে আমি একটা সাপ্তাহিক সংবাদপত্রে যোগ দিই। এরপর আরও কিছু সাপ্তাহিক, দৈনিক ঘুরে এখন একটা দৈনিক কাগজে কাজ করছি। যে তারকা আমাদের পত্রিকায় বেশি প্রচার পান, প্রথম সুযোগেই তিনি বলেন, ওই কাগজ তো আমার প্রচারই দিল না। যে রাজনীতিকনানাভাবে আমাদের পত্রিকার সমর্থন পান, শুধু ছবি কিংবা খবর ছাপা নয়, পারলে তাঁর বাগানের ফুলগাছে পানি দিয়ে ফুল ফুটিয়ে তার ছবিও ছেপে দেওয়া হয়, প্রথম সুযোগেই তিনি আমাদের বিরুদ্ধে কঠোর ও কঠিন অবস্থান গ্রহণ করেন। বলেন, ওই কাগজ আমার কোনো প্রচার তো দেয়নি, ওই কাগজ...থাক, সেসব দুঃখের কথা।
সম্প্রতি একটা খবর দেখলাম। একটা হেলিকপ্টার যাচ্ছিল ঢাকা থেকে সিলেটের দিকে। সিলেটে বেঙ্গল আয়োজিত সংস্কৃতি উৎসবে যোগ দিতে ওই হেলিকপ্টারে যাত্রী হয়েছিলেন কয়েকজন দেশি-বিদেশি। পথে একটা পাখি এসে হেলিকপ্টারের সামনের কাচ ভেঙে ঢুকে পড়ে। এরপর পাইলট হেলিকপ্টারটিকে জরুরি অবতরণ করাতে বাধ্য হন। মোটামুটি একটা চষা খেতে হেলিকপ্টারটি জরুরিভাবে নেমে পড়ে। এরপর ঢাকা থেকে আরও দুটো হেলিকপ্টার আসে। যাত্রীদের ঢাকা নিয়ে যায়। তারপর পাখির আঘাতে আহত হেলিকপ্টারটিও ঢাকায় ফিরে যায়।
শুনতে পেলাম পাখিসমাজে বিশাল বিক্ষোভ শুরু হয়েছে। তারা বলছে, প্রথম আলোর শেষ পৃষ্ঠায় ২ মার্চ ২০১৭ বৃহস্পতিবার শরীফ খান লিখেছেন, পাখির নাম চা। দুটো উড়ন্ত চা পাখির ছবিও ছাপা হয়েছে। এটা করা হয়েছে পাখিসমাজের দৃষ্টি অন্যদিকে ঘুরিয়ে দেওয়ার জন্য। প্রথম আলোপাখিদের বিরুদ্ধে যে অন্যায় করেছে, এই সব চা পাখির খবর দিয়ে তা ঢেকে রাখা যাবে না। কারণ, প্রথম আলো খবর করেছে, ‘হেলিকপ্টারে ঢুকল পাখি, জরুরি অবতরণ।’ এই খবরে যাত্রী সাতজন ঢাকায় ফিরে গেছেন, তা বলা আছে। হেলিকপ্টারটিও ঢাকায় ফিরে গেছে তা বলা আছে। কিন্তু পাখিটার কী হলো, তা বলা নাই। পাখিসমাজ ওই পাখির কুশল নিয়ে দুশ্চিন্তাগ্রস্ত। আর এই খবরের শিরোনাম হওয়া উচিত ছিল: হেলিকপ্টারের ধাক্কায় পাখি আহত। পাখিসমাজে শোকের ছায়া।
এরই মধ্যে বিক্ষুব্ধ পাখিসমাজ দাবি তুলেছে, আকাশ চিরকালই ছিল পাখিদের রাজত্ব। সেই আকাশে ঘন ঘন হেলিকপ্টার ইত্যাদি চলাচল করায় পাখিদের নিরাপত্তা আজ হুমকির সম্মুখীন। অবিলম্বে বাংলার আকাশে সব ধরনের বিমান ও হেলিকপ্টারের চলাচল নিষিদ্ধ ঘোষণা করা হোক।
আর এই দাবি আদায়ের প্রথম কর্মসূচি হবে, প্রথম আলো পত্রিকার বিরুদ্ধে ‘নিপাত যাক নিপাত যাক’ আওয়াজ তোলা।
খুব স্বাভাবিক। খুব স্বাভাবিক। প্রথম আলো বহুদিন থেকে তার শেষ পৃষ্ঠায় পাখিদের নিয়ে সচিত্র খবর পরিবেশন করে আসছে। তাই তার শোধ পাখিরা এভাবেই নিতে পারে।
ঈশ্বরচন্দ্র বিদ্যাসাগরের জীবনাভিজ্ঞতা তা-ই বলে। মাইকেল মধুসূদন দত্ত ফ্রান্স থেকে চিঠি লিখেছিলেন বিদ্যাসাগরকে,
প্রিয় বন্ধু,
গত মাসের ২৮ তারিখ রোববার আমি বসে আছি আমার ছোট্ট পড়ার ঘরটিতে, এই সময় আমার স্ত্রী কাঁদতে কাঁদতে এল আমার কাছে। বলল, ছেলেমেয়েরা মেলায় যেতে চাইছে, কিন্তু আমার হাতে আছে মাত্র তিন ফ্রাঁ। আচ্ছা ভারতের লোকেরা আমাদের সঙ্গে এমন করছে কেন? আমি বললাম, আজকে ডাক আসবে, আজকে অবশ্যই খবর পাব, কারণ আমি যাকে লিখেছি, তার জ্ঞান আর প্রতিভা প্রাচীন ঋষির মতো, উদ্যম একজন ইংরেজের মতো আর হৃদয়টা একজন বাঙালি মায়ের। আমি ঠিকই বলেছিলাম। কারণ, ঘণ্টাখানেক পরেই তোমার চিঠি আর দেড় হাজার টাকা এসে পৌঁছাল।...
মাতাল ভিক্ষুকটি তো ভুল বলেনি। ঈশ্বরচন্দ্র মাইকেল মধুসূদন দত্তকে মদ খাওয়ার জন্য টাকা দিয়েছিলেন, কারণ তিনি মেঘনাদবধ কাব্য লিখেছিলেন।
ইশপের গল্প থেকে ‘বাঘ ও বক’ কিন্তু ঈশ্বরচন্দ্রই বাংলায় লিখে প্রকাশ করেছিলেন।
‘একদা এক বাঘের গলায় হাড় ফুটিয়াছিল।’ পুরস্কার পাবে, এই আশ্বাস পেয়ে এক বক তা বের করে দিল লম্বা ঠোঁট দিয়ে। কিন্তু পুরস্কার? বাঘ বলল, আমার হাঁ-য়ের মধ্যে মাথা ঢুকিয়ে তুই বের করে নিতে পারলি, এটিই তো বড় পুরস্কার। ভাগ, না হলে চিবিয়ে খাব।
বক তাড়াতাড়ি ভাগল।
এই গল্প আমরা ছোটবেলায় পড়েছিলাম। এটা আমাদের মনে রাখা উচিত। যাঁরা আমাদের উপকার করেন, তাঁদের মাথা চিবিয়ে খাওয়াই আমাদের কর্তব্য। ইশপের গল্প আমাদের সেই শিক্ষাই দেয়।
প্রধানমন্ত্রী শেখ হাসিনা ১ ফেব্রুয়ারি একুশের বইমেলার উদ্বোধন করেন। তিনি বলেন, ‘আমাদের ছেলেমেয়েরা এখন বিপথে চলে যাচ্ছে। তাদের সেই ভুল পথ থেকে বিরত রাখা যায় কেবল সাহিত্যচর্চার মাধ্যমে। লেখাপড়া, সংস্কৃতি চর্চা যত বেশি হবে, ততই তারা ভালো পথে চলে আসবে।’ নিজের বইমেলায় আসার স্মৃতি রোমন্থন করে তিনি বলেন, ‘আমার খালি একটাই দুঃখ, রাষ্ট্রীয় ক্ষমতায় থাকার ফলে এখন আর আগের মতন এই বইমেলায় আসতে পারি না। এটাই সবচেয়ে দুঃখের, হাত-পা বাঁধা, কী করব? সবাই যখন আসেন দেখি, তখন এখানেই মনটা পড়ে থাকে।’ 
শেখ হাসিনার একটা প্রবন্ধ আছে—সবুজ মাঠ পেরিয়ে। সাবজেলে বসে ২০০৮ সালের জুনে লিখেছিলেন। 
‘সামনে সবুজ মাঠ। সংসদ ভবন এলাকার গাছে-গাছে সবুজের সমারোহ। এই সবুজের কত বাহার। সামনে একটা শ্বেত করবী গাছ, যার পাতা গাঢ় সবুজ। বৃষ্টিতে ভিজে যায় পাতা। কখনো-বা হাওয়ায় পাতাদের ঝিরিঝিরি শব্দ শুনি।...
রাস্তা পার হলেই গণভবন। চোখের দৃষ্টি প্রসারিত করলেই রাস্তার ওপারে ঘন গাছের সারি। অনেক উঁচু লম্বা গাছ। গাছের ফাঁকে ফাঁকে নারকেল গাছ। আর নারকেল গাছের ফাঁক দিয়ে গণভবন যেন উঁকি মারছে। রাতের বেলা গাছের পাতায় আলোর ঝিলিমিলি। একটা বানর ছিল হৃষ্টপুষ্ট। সে রোজ আসত আমার কাছে। কখনো সকাল দশটা-এগারোটা, কখনো দুপুর আড়াইটায়। কলা ও অন্যান্য ফল দিতাম। একবার জ্বর হওয়ায় আমি কলা দিতে পারিনি, বানরটি কারারক্ষী মেয়েদের হাতে খেতে চাইল না। তখন একটা পেঁপে গাছে উঠে পেঁপে খেয়ে কারারক্ষী মেয়েদের ভেংচি কেটে চলে গেল।’ 
হোর্হে লুইস বোর্হেসের একটা প্রবন্ধ আছে। প্রাচীর ও পুস্তক। দেয়াল ও বই। তাতে তিনি আলোচনা করেছেন চীনের প্রথম সম্রাট কিন শি হুয়াং সম্পর্কে। তিনি চীনের প্রাচীর নির্মাণ করেছিলেন। আর নির্দেশ দিয়েছিলেন সব বই পুড়িয়ে ফেলতে। যারা বই পোড়াতে ব্যর্থ হতো, তাদের বাধ্যতামূলকভাবে প্রাচীর তৈরির কাজে নিযুক্ত করা হতো। 
বোর্হেস বলছেন, এই সম্রাট বই পুড়িয়েছিলেন। কারণ, তিনি চেয়েছিলেন ইতিহাস শুরু হোক তাঁর থেকেই, তাঁর আগে আর কোনো ইতিহাস ছিল না, থাকবে না, এটা নিশ্চিত করা যায় কেবল বই পুড়িয়েই। 
কিন্তু আমরা লক্ষ করব, ওই সম্রাট কেবল বই পোড়াননি, তিনি প্রাচীরও বানিয়েছিলেন। 
এখানে আমরা একটা ছোট্ট সিদ্ধান্তের প্রস্তাব করতে পারি, যারা বই পোড়ায়, তারাই দেয়াল বানায়, আর যারা দেয়াল বানায়, তারাই বই পোড়ায়। 
বই আসলে মনের চারদিকের দেয়াল ভেঙে ফেলে। মনের দিগন্ত বড় করে। রবীন্দ্রনাথ যথার্থই লিখেছিলেন, চিত্ত যেথা ভয়শূন্য উচ্চ যেথা শির, জ্ঞান যেথা মুক্ত যেথা গৃহের প্রাচীর আপন প্রাঙ্গণতলে দিবসশর্বরী, বসুধারে রাখে নাই খণ্ড ক্ষুদ্র করি। জ্ঞান মুক্ত থাকলে দুনিয়াটাকে নানা রকমের প্রাচীর দিয়ে খণ্ড ক্ষুদ্র করতে হয় না। আমেরিকায় যে ডোনাল্ড ট্রাম্প মেক্সিকোর টাকায় মেক্সিকোর সীমান্তে প্রাচীর বানাতে চায়, ওই লোকটা বই পোড়াতে পারে। ওর থেকে সাবধান। 
প্রধানমন্ত্রী শেখ হাসিনা একদম খাঁটি কথা বলেছেন, আমাদের কিশোর তরুণদের যদি সুপথে রাখতে হয়, তাদের বই আর সংস্কৃতির নেশা ধরিয়ে দিতে হবে। আমার আব্বা বলতেন, চুপচাপ বসে থেকো না। অলস মস্তিষ্ক শয়তানের কারখানা। তিনি বলতেন, বই পড়ো। যেকোনো বই। পৃথিবীতে বাজে বই বলতে কিছু নাই। আমার আব্বা পরহেজগার মানুষ ছিলেন। শিশু মনোবিজ্ঞান পড়াতেন পিটিআইতে। 
আসলেই কি বাজে বই বলতে কিছু আছে? পবিত্র সরকারের একটা বই পড়েছি, কথা আর কাহিনি। তাতে তিনি লিখেছেন, ‘পাড়ার দাদা আর মাস্টারমশাইরা তাঁদের কর্তব্য ছাড়বেন কেন? তাঁরাই প্রথম আমাকে সচেতন করে দেন যে, পৃথিবীতে শুধু বই নামে একটা আশ্চর্য জিনিস নেই, “বাজে বই” নামে একটা শ্রেণি আছে।’ 
এ বিষয়ে আমরা রবীন্দ্রনাথের কথাটাকে শিরোধার্য করব, মান্য করব। তিনি বলেছিলেন, পুস্তক দুই প্রকার। পাঠ্য পুস্তক আর অপাঠ্য পুস্তক। কর্তৃপক্ষ, বা টেক্সট বুক বোর্ড যেসব বই আমাদের সাব্যস্ত করে দেয় পড়তে হবে বলে, সেসব হলো অপাঠ্য পুস্তক। আর বাকি সব বই-ই পাঠ্য পুস্তক। 
বিল গেটস এখন পৃথিবীর সবচেয়ে ধনী ব্যক্তিদের একজন। সবচেয়ে বড় কম্পিউটারবিদেরও অন্যতম। এবং তিনি তাঁর অর্জিত ধনসম্পদের বেশির ভাগটাই দান করে দিয়েছেন মানুষের কল্যাণে। তাঁর সম্পর্কে দুটো উক্তি প্রচলিত আছে। এক. আমি হার্ভার্ডে তিনটা পরীক্ষায় ফেল করেছিলাম। আমার এক বন্ধু সব পরীক্ষায় সর্বোচ্চ নম্বর পেয়েছিল। আমার সেই বন্ধুটি এখন আমার প্রতিষ্ঠান মাইক্রোসফটে ইঞ্জিনিয়ার হিসেবে চাকরি করে। 
বিল গেটসের দ্বিতীয় উক্তিটা হলো, ছোটবেলা থেকেই আমার ছিল অনেক স্বপ্ন। আর আমি এই স্বপ্ন পেয়েছিলাম বই থেকে। আপনারা যদি আমার ঘরে যান, দেখবেন বই, অফিসে যান দেখবেন বই, যখন আমি গাড়িতে থাকি, আমার সঙ্গে থাকে বই আর আমি যখন প্লেনে থাকি, আমার সঙ্গে থাকে বই। আজকালকার ছেলেমেয়েরা, যারা সফল হতে চায়, বড়লোক হতে চায়, নাম করতে চায়, মানুষের উপকার করতে চায় এবং আইটিতেও ভালো করতে চায়, বিল গেটসের এই উপদেশটা তাদের কাজে লাগতে পারে। 
গল্প প্রাণ বাঁচায়। আলিফ লায়লা গল্পে শেহেরজাদের প্রাণ বাঁচিয়েছিল গল্প। আর গায়ক কবীর সুমন বলেছেন কবি শহীদ কাদরীর উক্তি। একাত্তর সালে পাকিস্তানি সৈন্যদের ভয়ে বইপুস্তক মাটির নিচে পুঁতে রাখা হয়েছে। ওপর দিয়ে ট্যাংক চলে যাচ্ছে, শহীদ কাদরী অপেক্ষা করছেন কবিতা প্রতিবাদ করবে, প্রতিরোধ করবে, বিস্ফোরিত হবে। কই হলো না তো? 
হয়নি? হয়েছে। আমাদের এই দেশটা আমরা পেয়েছি কবিতা দিয়ে। এই দেশ স্বপ্ন দিয়ে তৈরি, স্মৃতি দিয়ে ঘেরা। মায়ের ভাষায় কথা বলার অধিকার আদায়ের স্বপ্ন নিয়ে আমরা দেশ গড়েছি, পোয়েট অব পলিটিকস বা রাজনীতির কবি রচনা করেছেন এই কবিতা-সুন্দর দেশখানি। 
জোটে যদি মোটে একটি পয়সা খাদ্য কিনিও ক্ষুধার লাগি, দুটি যদি জোটে তবে একটিতে ফুল কিনিও হে অনুরাগী। আমরা যদি মাসে ৩০০ টাকার মোবাইল বিল দিতে পারি, বছরে কেন দুই হাজার টাকার বই কিনব না! আমাদের যদি সোয়া কোটি ফেসবুক গ্রাহক থাকে, তাহলে বছরে কেন অন্তত সোয়া কোটি বই বিক্রি হবে না? নাকি আমরা বলব, আমিও বুক পড়ি, ফেসবুক। এই সমস্যার একটা ছোট্ট কিন্তু খুবই কার্যকর সমাধান আছে। তাহলো, স্কুল-কলেজ-বিশ্ববিদ্যালয়ে যেকোনো প্রতিযোগিতার পুরস্কার হিসেবে 
বই দেওয়া বাধ্যতামূলক করা। আজকাল দেখি, বিতর্কেও মেডেল দেওয়া হয়। কোনো দরকার নেই। প্রধান অতিথিকে ক্রেস্ট দেওয়া হয়। অপচয়ের চূড়ান্ত হয়। এর বদলে বই দিন। এমনকি বার্ষিক ক্রীড়া প্রতিযোগিতাতেও বই দিন। জগ গেলাস ফ্লাস্ক পরিবারগুলো প্রয়োজনেই কিনবে। বই কিনবে না। বই তাদের ঘরে ঢুকুক। ওই ছেলেমেয়ের জীবন পাল্টে যাবে।
আর আমরাও নববর্ষে, পয়লা ফাল্পুনে, বিয়েতে আবার বই উপহার দেওয়ার প্রথা ফিরিয়ে আনি। এটা তো আমরা আগে করতাম। আসুন, আওয়াজ তুলি, বইয়ের চেয়ে ভালো উপহার আর কিছু হয় না। প্রিয়জনকে সেরাটাই দিন, বই দিন। তলস্তয়ের ‘তিন প্রশ্ন’ গল্পে এক রাজা তিনটা প্রশ্নের উত্তর খুঁজছিলেন। সবচেয়ে গুরুত্বপূর্ণ সময় কী, সবচেয়ে গুরুত্বপূর্ণ ব্যক্তি কে? সবচেয়ে গুরুত্বপূর্ণ কাজ কী?
রাজা ঘোষণা দিলেন, যে তাঁকে এই প্রশ্ন তিনটির উত্তর দিতে পারবে, তাকে তিনি অনেক পুরস্কার দেবেন। কত জ্ঞানী ব্যক্তি এল। তারা কত-কী বলল। কিন্তু একজনের সঙ্গে আরেকজনের উত্তর মেলে না। কেউ বলে, আপনি একটা ভবিষ্যৎ পরিকল্পনা বানান, দিন-তারিখ-সময় দিয়ে একটা শিডিউল তৈরি করুন, তারপর আপনার কাজগুলোকে সেই ছকে ফেলুন। কখন কী করতে হবে, জানতে পারবেন। কেউ বলল, সবচেয়ে গুরুত্বপূর্ণ কাজ হলো সৈন্যদের কাজ। কেউ বলল ধর্মকর্ম, কেউ বলল ডাক্তারি। রাজা কোন উত্তর ছেড়ে কোনটা নেবেন।
শেষে তিনি শুনলেন একজন সাধুর কথা, যিনি বাস করেন বনের ধারে। তিনি সত্যিকারের জ্ঞানী। তাঁর কাছে গেলেই পাওয়া যাবে এই প্রশ্ন তিনটার উত্তর। তিনি ছদ্মবেশে হাজির হলেন সেই সাধুর কাছে, একা, হেঁটে। সাধু তখন কোদাল দিয়ে গর্ত খুঁড়ছিলেন। রাজা তাঁর কাছে প্রশ্ন তিনটা করলেন। সাধু জবাব দিলেন না। রাজা বললেন, আপনার কোদাল দিন। আমি আপনাকে সাহায্য করি। সাধু একটুখানি জিরিয়ে নিলেন। রাজা কোদাল দিয়ে মাটি খুঁড়তে লাগলেন। এই সময় একজন রক্তাক্ত ব্যক্তি এল ঘটনাস্থলে। তার পেটে ছুরিকাঘাত। রাজা আর সাধু মিলে তার শুশ্রূষা করলেন। সে জানাল, রাজার পুরোনো শত্রু সে। এসেছিল রাজাকে হত্যা করতে। রাজা কোদাল খুঁড়ছিলেন। তাই তাঁকে মারতে সে পারেনি। সুযোগের অপেক্ষায় ছিল, তখন রক্ষীরা তাকে চিনে ফেলে ও ছুরিকাঘাত করে।
রাজার সঙ্গে তার সন্ধি হলো।
সাধু বললেন, রাজার তিনটা প্রশ্নের উত্তর দেওয়া হয়ে গেছে।
সবচেয়ে গুরুত্বপূর্ণ সময় হলো: এখন।
সবচেয়ে গুরুত্বপূর্ণ ব্যক্তি হলো: এই মুহূর্তে যে তোমার সঙ্গে আছে।
আর সবচেয়ে গুরুত্বপূর্ণ কাজ হলো, সামনে যে আছে, তার উপকার করা। তুমি যদি আমাকে সাহায্য না করতে, তাহলে মারা যেতে। আর তুমি যদি ওই আহত ব্যক্তির শুশ্রূষা না করতে, তার সঙ্গে সন্ধি হতো না।
হঠাৎ থ্রি কোশ্চেনস বা তিন প্রশ্ন গল্প নিয়ে পড়লাম কেন?
সামনে বইমেলা। উপন্যাস লিখতে হবে। ডিসেম্বর মাসে লিখব ভেবেছিলাম। পারলাম না। জানুয়ারি মাসে অফিস থেকে ছুটি নিলাম। তা–ও পারি না। রোজ কত জরুরি কাজের ডাক এসে যায়। 
তখন ঠিক করলাম, একটা কাজ করি। মোবাইল ফোন বন্ধ করে দিই। আর অফলাইন হয়ে যাই। ফেসবুকে ঢুকব না। এরপরে দেখি লেখা শুরু হয়ে গেল।
উপন্যাস সাংঘাতিক ব্যাপার। আপনি একটা কাল্পনিক জগতে ঢুকে যাবেন, কল্পিত চরিত্রের সঙ্গে দিনের পর দিন বসবাস করতে থাকবেন। তাদের ভালোমন্দই আপনার জন্য প্রধান মাথাব্যথা হয়ে উঠবে।
ওই সময় যদি আপনার সামনে বাস্তবের মানুষ এসে পড়ে, তাহলে আপনি নিশ্চয়ই বাস্তবের মানুষটাকেই বেশি গুরুত্ব দেবেন। তাহলে আপনি উপন্যাস লিখবেন কখন? আদৌ লেখার প্রয়োজনীয়তাই অনুভব করবেন না।
লেখালেখি দিয়ে কী হয় আসলে? গল্প-কবিতা কিংবা চিত্রকলা দিয়েই-বা কী হয়? শিল্প তো স্টেডিয়ামে উইকেটের পতন, শেয়ার মার্কেটের দরপতন, কিংবা সিরিয়ার শিশুদের ওপরে বোমার পতন রোধ করতে পারে না। শিল্প আপনাকে টাকা দেবে না। নামের চেয়ে বদনাম দেবে বেশি। রবীন্দ্রনাথ নোবেল পুরস্কার পান ১৯১৩ সালে, ১৯১৪ সালে কলকাতার ম্যাট্রিক মানের পরীক্ষায় রবীন্দ্রনাথের প্রকাশিত লেখা থেকে একটা অনুচ্ছেদ হুবহু তুলে দিয়ে বলা হয়েছিল, এই অনুচ্ছেদটিকে অভিজাত ও সঠিক বাংলায় পুনর্লিখন করো। জীবনানন্দ দাশ মারা গেলে তাঁর ওপরে সুধীন্দ্রনাথের কাছে লেখা চেয়েছিলেন বুদ্ধদেব বসু; সুধীন্দ্রনাথ দত্ত বলেছিলেন, যে কবি নয়, তার ওপরে স্মরণসংখ্যা বের করবার দরকার কী। রবীন্দ্রনাথ কিংবা জীবনানন্দ দাশ যদি এত অবহেলা ও আঘাত পেয়ে থাকেন, অন্যদের বেলায় কী হবে, তা সহজবোধ্য।
তাহলে আপনি কেন লিখবেন। অন্য যেকোনো কাজই তো লেখার চেয়ে বেশি গুরুত্বপূর্ণ। ধরুন, আপনি টাক নিয়ে একটা ছড়া লিখছেন। এই 
সময় একজন আপনাকে ফোন করলেন। খুবই গুরুত্বপূর্ণ একটা বিষয় নিয়ে আলোচনা করব। সড়ক দুর্ঘটনা রোধ করা। আপনি বললেন, আমি একটা ছড়া লিখছি।
তিনি বলতেই পারেন, রোজ বাংলাদেশে ৬০ জন মানুষ মারা যায় সড়ক দুর্ঘটনায়। আমরা যদি একটা দুর্ঘটনা রোধ করতে পারি, পাঁচটা লোকের জীবন বাঁচবে। আপনি ঠিক করুন এখন, আপনি টাক নিয়ে কবিতা লিখবেন, নাকি ওই ভদ্রলোকের সঙ্গে সড়ক দুর্ঘটনা রোধের আলোচনা করবেন।
পৃথিবীর অন্য যেকোনো কাজ লেখালেখির চেয়ে বেশি গুরুত্বপূর্ণ। এটা যদি আপনি জেনে যান, তাহলে আপনি আর লেখক হতে পারবেন না। আপনাকে এই রকমের একটা বিশ্বাস ধারণ করতে হবে যে আপনি এই কবিতাটা, এই ছড়াটা না লিখলে বা আপনি এই ছবিটা না আঁকলে পৃথিবী ধ্বংস হয়ে যাবে। আপনার লেখাটা এমনই গুরুত্বপূর্ণ।
কে বলেছে কবিতা কোনো কিছু করতে পারে না? শিল্পী কোনো কিছু করতে পারে না? শিল্প-সুর, শব্দ, রং, সংগীত, চলচ্চিত্র একটা আশ্চর্য কাজ করতে পারে, আর তা সে করে গোপনে, নিভৃতে; তা হলো, মানুষের হৃদয়টাকে শুশ্রূষা করা। ঘাতকের হাত থেকে ছুরি পড়ে যায়, অ্যাটম বোমার সুইচ থেকে আঙুল সরিয়ে ফেলেন রাষ্ট্রপ্রধান, ঘাতক ড্রাইভার মানুষের জীবনের মূল্য বুঝতে পারে, সে যদি শিল্প-সাহিত্য সম্ভোগ করতে শেখে। লেখকেরা-শিল্পীরা এভাবে তৃতীয় বিশ্বযুদ্ধ রোধ করেন।
এভাবে যদি ভাবতে পারি, তাহলে আমি লিখতে পারব। শচীন টেন্ডুলকার যদি জেনে যান, খেলে কিছু হয় না, এর কোনো মানে নেই, তাহলে তিনি কেন রোদের মধ্যে সারা দিন ধরে একটা কাঠের খণ্ড ধরে দৌড়াবেন। তিনি যখন জানেন, ওই কাজটাই তাঁর জন্য সবচেয়ে গুরুত্বপূর্ণ কাজ, এতই গুরুত্বপূর্ণ যে এমনকি পিতার মৃত্যুর পরে আবার ফিরে যেতে হয় ইংল্যান্ডে, ব্যাট তুলে নিতে হয় বিশ্বকাপে, তখনই কেবল তাঁর পক্ষে উৎকর্ষ ছোঁয়া সম্ভব।
কাজেই আমরা যে যা করছি, তা যদি মানুষের ক্ষতি না করে, তাহলে সেই কাজটাই খুব মন দিয়ে যেন করতে পারি। আমার সামনে যিনি আছেন, আমি যেন তাঁকে গুরুত্ব দিই এবং এখন আমি যেন মানুষের উপকার করতে পারি। আর যেন মনে রাখি, এই মুহূর্তটাই সবচেয়ে মূল্যবান। কিছু করবার জন্য এখনই শ্রেষ্ঠ সময়। মনকে যতই বোঝাই, জন্মিলে মরিতে হবে, অমর সে কোথা কবে, মন তবু বোঝে না। মনে হয়, আবার বুঝি শুরু হলো। চেয়ারটা কেন দুলছে। ঝুলন্ত লাইট-ফ্যানের দিকে তাকাই। এই দেখো তো, ভূমিকম্প হচ্ছে কি না।
অথচ মরার জন্য সব সময় যে বড় কারণ লাগে, তা নয়। বাংলাদেশে প্রতিবছর কয়েক হাজার মানুষ মারা যায় সড়ক দুর্ঘটনায়। তবু বাসে, গাড়িতে, ট্রেনে উঠতে কেউ ভয় পায় না। শুধু একটু দুলুনি উঠলে কেন এত ভয় পায়?
আমেরিকায় প্রতিবছর নিজের বিছানা থেকে পড়ে গিয়ে মারা যায় ৪৫০ জন।
দুটো খবর পড়ুন। বাংলাদেশে মৃত্যুর।
গলায় কই মাছ আটকে তরুণের মৃত্যু
সাতকানিয়া (চট্টগ্রাম) প্রতিনিধি | ডিসেম্বর ২, ২০১৩ |
চট্টগ্রামের সাতকানিয়া উপজেলার ছদাহা ইউনিয়নে গতকাল রোববার গলায় কই মাছ আটকে নূর মোহাম্মদ (২০) নামের এক তরুণের মৃত্যু হয়েছে।
নূর মোহাম্মদের বাড়ি ছদাহা ইউনিয়নের ফজুরপাড়া এলাকায়। স্থানীয় সূত্র জানায়, গতকাল দুপুর ১২টার দিকে নূর মোহাম্মদ নিজ বাড়ির পাশের পুকুরে মাছ ধরতে নামেন। একটি কই মাছ ধরার পর তিনি সেটি মুখে চেপে ধরে আবারও জাল দিয়ে মাছ ধরতে শুরু করেন। এ সময় মুখে থাকা মাছটি গলার ভেতর ঢুকে আটকে যায়। স্বজনেরা দ্রুত নূর মোহাম্মদকে একটি বেসরকারি ক্লিনিকে নিয়ে গেলে চিকিৎসক তাঁকে মৃত ঘোষণা করেন।
চলন্ত ট্রেনের সঙ্গে সেলফি তুলে রেললাইন পার হতে গিয়ে কাটা পড়ে এক তরুণের মৃত্যু হয়েছে। তাঁর নাম সায়েদ আহমদ (১৮)। আজ সোমবার দুপুর সাড়ে ১২টায় মৌলভীবাজারের কমলগঞ্জ উপজেলার শমশেরনগর স্টেশনে এ ঘটনা ঘটে। নিহত সায়েদের বাড়ি মৌলভীবাজার বড়লেখা উপজেলার চান্দগ্রামে। তাঁর বাবার নাম মানিক মিয়া।
শমশেরনগর রেলওয়ে স্টেশনমাস্টার আবদুল আজিজ ও প্রত্যক্ষদর্শীদের ভাষ্য, সিলেট থেকে চট্টগ্রাম অভিমুখী আন্তনগর পাহাড়িকা এক্সপ্রেস ট্রেনকে শমশেরনগর স্টেশনের ২ নম্বর লাইনে দাঁড় করিয়ে ঢাকা থেকে সিলেটগামী আন্তনগর পারাবত এক্সপ্রেস ট্রেনকে পার (ক্রসিং) করা হচ্ছিল। দুপুর সাড়ে ১২টায় পাহাড়িকা থেকে সায়েদ নেমে ১ নম্বর লাইন অতিক্রম করে প্ল্যাটফর্মে দাঁড়িয়ে দ্রুতগামী পারাবত ট্রেনের সঙ্গে সেলফি তুলছিলেন। পারাবত ট্রেনটি দ্রুত এগিয়ে আসার সময় তরুণটি দৌড়ে ১ নম্বর লাইন অতিক্রম করে ২ নম্বর লাইনে দাঁড়ানো পাহাড়িকা এক্সপ্রেস ট্রেনে উঠতে যান। এ সময় চলন্ত পারাবত ট্রেনের ইঞ্জিনের কিনারার লোহার পাতের আঘাতে সায়েদ আহমদ মাটিতে পড়ে গেলে তাঁর বাঁ পায়ের গোড়ালি কেটে যায় ও মাথায় গুরুতর আঘাত লাগে। তাঁকে দ্রুত কমলগঞ্জ উপজেলা স্বাস্থ্য কমপ্লেক্সে নিয়ে যাওয়ার পর তিনি মারা যান।
জ্যান্ত কই মাছ গলায় বিঁধে প্রায় প্রতিবছরই বাংলাদেশে মানুষ মারা যায়। কানে ফোন দিয়ে রাস্তা পার হওয়ার সময় অনেক লোক মারা পড়েছেন। এমনকি মারা গেছেন রেললাইন পেরোতে গিয়েও। বাংলাদেশে অপমৃত্যুর বড় একটা কারণ সাপের দংশন। ১৯৮৮-৮৯ সালে পরিচালিত জরিপে দেখা গেছে, ৫০টি উপজেলায় এক বছরে ১৬৮ জন সাপের দংশনে মারা যায়।
তারপরও কেন যে আমরা এত ভূমিকম্পে ভয় পাই! তার ওপর কলাম্বিয়া বিশ্ববিদ্যালেয়র গবেষক দল আবিষ্কার করেছেন, বাংলাদেশের পলিমাটির নিচে রয়েছে বিশাল ফাটল। যেকোনো মুহূর্তে ৯ মাত্রার ভূমিকম্প আসন্ন।
৯ মাত্রার! ৯ মাত্রার ভূমিকম্প হলে বাংলাদেশের মাটিও থাকবে না। ঢাকা হয়তো হয়ে যাবে বিশাল নদী, ময়মনসিংহ হবে হিমালয়।
তবে গত ১০০ বছরের পরিসংখ্যান বলে, বাংলাদেশ অঞ্চলে ভূমিকম্পে ভবনধসে খুব কমজনই মারা গেছে। আমাদের মৃত্যু ঘটে দালান থেকে লাফিয়ে পড়ে, সিঁড়িতে পায়ের নিচে পড়ে, আর হৃদ্রোগে। এই দেশে ভূমিকম্পে ভবনধসে যতজন মারা গেছে, তার চেয়ে বেশিসংখ্যক মারা গেছে সেলফি তুলতে গিয়ে, কিংবা গলায় কই মাছ আটকে গিয়ে।
কাজেই ভূমিকম্প হলে দৌড়াদৌড়ি না করাই উত্তম।
কিন্তু কলাম্বিয়া বিশ্ববিদ্যালয়ের গবেষক দল যে আবিষ্কার করেছে বাংলাদেশ মহা ফাটলের ওপরে বসবাস করছে!
তাই তো।
ওরা এটা আবিষ্কার করতে গেল কেন?
আচ্ছা। ১৭৭২ সালে সুইডিশ বিজ্ঞানী কার্ল উইলহেম শিলি অক্সিজেন আবিষ্কার করেন।
অক্সিজেন আবিষ্কারের আগে মানুষ বাঁচত কীভাবে?
অক্সিজেন আবিষ্কারের আগে যদি মানুষ বেঁচে থাকতে পারে, ৯ মাত্রার ভূমিকম্প আবিষ্কারের পরেও আমরা বেঁচে থাকতে পারি।
ওই ফাটল নিশ্চয়ই হাইকোর্ট আর কার্জন হল বানানোর আগেই তৈরি হয়েই ছিল। তারপরেও ওই ভবন দুটো যদি এত বছর টিকতে পারে, আর কটা বছর কি ভূমিকম্প ওয়েট করতে পারে না?
এই রে। আবার দুলছে নাকি। কোথায় লুকোব? সিঁড়িঘরে, নাকি টেবিলের নিচে?
কী! টের পাননি! তার মানে আপনি অহংকারী। আমাদের সিমু নাসের একটা কৌতুক বানিয়েছেন! অহংকারীরা ভূমিকম্প টের পায় সবার পরে। কারণ অহংকারীর পা মাটিতে পড়ে না।ভালোবাসা মরে না। সত্যিকারের ভালোবাসা কখনোই মরে না। তা বেঁচে থাকে চিরকাল। আপনাদের এ বিষয়ে একটা গল্প শোনাতে পারি। যদিও চিরকালীন ভালোবাসার এই অমর গল্প এরই মধ্যে আপনারা হয়তো শুনে থাকবেন। ইন্টারনেটে পড়ে থাকবেন।
ফুটবল খেলার ক্ল্যাসিক ম্যাচ। রিয়াল মাদ্রিদ আর বার্সেলোনার মধ্যে খেলা হচ্ছে। এই খেলায় কে জিতবে কে হারবে এর ওপর নির্ভর করছে কে হবে এবারের চ্যাম্পিয়ন। টিকিট পাওয়া যাচ্ছে না। সব বিক্রি হয়ে গেছে।
এক ভদ্রলোক অনেক কষ্টে একটা দামি টিকিট কিনে গেছেন মাঠে, গ্যালারিতে বসে খেলা দেখবেন।
তাঁর সামনেই বসে আছেন একজন বৃদ্ধ। এই গ্যালারিটা খুবই দামি। এর টিকিট পাওয়া মানে সোনার হরিণ পাওয়া। পৃথিবীবিখ্যাত সাবেক ফুটবলাররা এখানে বসে খেলা দেখেন। বৃদ্ধের পাশের আসনটা খালি।
পেছনের ভদ্রলোক বৃদ্ধকে জিজ্ঞেস করলেন, কী আশ্চর্য! আপনার পাশের সিটটা খালি কেন? টিকিট পাওয়াই যায় না, এই অবস্থায় এত সুন্দর একটা সিট খালি থাকছে। অবিশ্বাস্য।
বৃদ্ধ বললেন, কী বলব, পাশের সিটের টিকিটটা আমারই কেনা। আমি এটা খালি রেখেছি।
কেন?
আসলে ওটা আমার বউয়ের জন্য কিনেছিলাম। আমরা ৪০ বছর ধরে এল ক্লাসিকো একসঙ্গে দেখে আসছি। আজই প্রথম আমি আমার বউকে ছাড়া খেলা দেখতে এসেছি।
কেন, আপনার স্ত্রী আসেননি কেন?
তিনি মারা গেছেন।
আহা। পেছনের ভদ্রলোক আফসোস করলেন। তাঁর মনের মধ্যে শ্রদ্ধার ভাব চলে এল। কী প্রেম! বউয়ের জন্য আসন খালি রেখে বৃদ্ধ খেলা দেখছেন।
‘তা আপনি আপনার কোনো ভাই, বন্ধু, আত্মীয়কে সঙ্গে আনতে পারতেন। পাশে একজন থাকলে আপনার মনে দুঃখবোধও কম হতো। আর আপনি একজন সঙ্গীও পেতেন আপনার পাশে।’ 
‘তা কী করব বলুন। অনেককেই বলেছিলাম। তারা কেউ এল না। সবাই খেলা দেখার চেয়ে আমার বউয়ের শেষকৃত্য অনুষ্ঠানে যাওয়াটাকেই বড় বলে ভাবছে। আসলে সবাই তো খেলার মূল্য বোঝে না।’
বছর শেষ হয়ে আসছে। আমাদের এই রকমের কত নেশা আছে, যেগুলো আমরা ছাড়তে চাই, ভালো হয়ে যেতে চাই, কিন্তু পারি না। বছরের শুরুতে আমরা প্রতিজ্ঞা করি, নতুন বছরের রেজুলেশন নিই, কিন্তু বছর শুরু হয়ে গেলেই তা আবার ভুলে গিয়ে আগের বছরের মতোই সবকিছু করতে থাকি। ধূমপায়ীরা ধূমপান ছাড়তে পারেন না, অতিরিক্ত ওজন নিয়েও আমরা আইসক্রিম-চকলেট খাওয়া ছাড়তে পারি না এবং ফেসবুক ব্যবহারকারীরা ফেসবুকে সময় কম দিয়ে সত্যিকারের কাগজের বইয়ে সময় দেওয়া শুরু করতে পারেন না।
আচ্ছা। বছর শেষ হয়ে আসছে। একটা ভালো গল্প না বলে লেখা শেষ করা উচিত নয়। ইন্টারনেট থেকে নিয়ে ইংরেজি থেকে বাংলা করছি, অবশ্যই ব্যাপক স্বাধীনতা নিয়ে।
২৭ বছরের একজন যুবক। তাঁর ক্যানসার। তিনি তাঁর মায়ের সঙ্গে একটা বাসায় থাকেন।
মাকে তিনি বললেন, মা, বাসায় শুয়ে-বসে থাকতে থাকতে হাত-পায়ে খিল ধরে আসছে। একটু কি বেরোতে পারি?
মা বললেন, মিনিট বিশেকের মধ্যেই ফিরে এসো।
যুবকটি বাড়ি থেকে বেরিয়ে রাস্তা পেরোলেন। উল্টো দিকেই ছিল একটা সিডির দোকান। কাচের দরজা দিয়ে যুবকটি দেখলেন, একটা ২২-২৩ বছরের তরুণী বিক্রেতা সিডি বিক্রি করছেন। যুবক দরজা ঠেলে ভেতরে গেলেন।
একটা সিডি তুলে নিয়ে তিনি এগিয়ে গেলেন কাউন্টারে। মেয়েটিকে বললেন, এই সিডিটা নিতে চাই।
মেয়েটা বললেন, আমি কি র্যা প করে দেব?
আচ্ছা দিন।
যুবকটি রোজ এভাবে বেলা ১১টার দিকে বের হন। ওই দোকানে যান। একটা সিডি বাছেন। র্যা প করিয়ে নেন মেয়েটিকে দিয়ে। আর দাম দিয়ে নিজের বাসায় ফিরে আসেন।
এভাবে এক দিন দুই দিন, এক মাস দুই মাস।
শুধু মেয়েটিকে একটু দেখবেন বলে, তাঁর সঙ্গে একটুক্ষণ কথা বলবেন বলে যুবকটি সিডির দোকানে যান, আর সিডি কিনে নিয়ে ফিরে আসেন।
ছয় মাস পরে যুবকটি মারা গেলেন।
মা ঢুকলেন তাঁর ছেলের ঘরে। ছেলে নেই। কিন্তু তাঁর স্মৃতি তো রয়ে গেছে ঘরে। মা দেখলেন, ছেলেটির ঘরে কত যে সিডি। সব রঙিন কাগজে মোড়ানো। তিনি মোড়ক খুললেন। দেখতে পেলেন, একটায় লেখা, এইটা আমার মোবাইল ফোন নম্বর। কোনো কিছু দরকার হলে ফোন করবেন।
একটায় লেখা, আমরা কি কাল একসঙ্গে একটা সিনেমা দেখতে যেতে পারি?
আরেকটায় লেখা, আপনি জবাব দিচ্ছেন না কেন? আপনাকে আমার ভালো লাগে।
আরেকটায় লেখা, আপনি জবাব দিন আর না দিন, আমি আপনার প্রেমে পড়ে গেছি, সেটা আমি আপনাকে বলবই।
আরেকটায় লেখা, আমি আপনাকে ভালোবাসি।
আরেকটায় লেখা, একটা কিছু বলো, আমি তোমাকে ভালোবাসি, খুব ভালোবাসি।
মা সেই চিঠিগুলো হাতে নিয়ে অঝোর ধারায় কাঁদতে লাগলেন।
এই গল্পের উপদেশ হলো, সিডি কিনলে খুলে দেখুন। (ছেলেদের জন্য)
আর মেয়েদের জন্য উপদেশ হলো, ছেলেরা ইঙ্গিত বোঝে না, মোড়কের ভেতরে না লিখে বাইরে লিখুন।এই কাহিনিগুলো আমি পেয়েছি আমাদের সংগ্রাম চলবেই নামের একটা বইয়ের প্রথম পর্বে। এর সম্পাদক ছিলেন মো. আলী নকী ও মো. ইমাদউদ্দীন। প্রকাশক ‘অপরাজেয় সংঘ’। বইটি বেরিয়েছিল ১৯৮৮ সালের ২১ ফেব্রুয়ারি। বইটি উৎসর্গ করা হয়েছিল ‘বাঙ্গালী জাতির জনক বঙ্গবন্ধু শেখ মুজিবুর রহমানকে’। এর ভূমিকা লিখে দিয়েছিলেন ১৯৮৮ সালের জানুয়ারি মাসে, কামরুল হাসান। শিল্পী কামরুল হাসান। ১৯৮৮ সালের ২ ফেব্রুয়ারি কামরুল হাসান মারা যান। তার মানে তিনি বইটা প্রকাশিত অবস্থায় দেখে যেতে পারেননি। কামরুল হাসানের আঁকা স্কেচ দিয়েই বইয়ের প্রচ্ছদ করা হয়। দুই খণ্ডের বইয়ে মুক্তিযোদ্ধা ও শহীদ পরিবারের সাক্ষাৎকার প্রকাশিত হয়। ফলে অনেক অজানা তথ্য, যুদ্ধের এবং শহীদদের বিষয়ে, আমরা জানতে পারি।
আমি শুনেছিলাম, সত্য-মিথ্যা যাচাই করতে পারিনি, প্রকাশের পর বইটা নিষিদ্ধ করা হয়। এবং সম্পাদকদ্বয়কে আমি চিনি না। এটা তাঁদের আসল নাম কি না, তা–ও আমার জানা নেই। ‘অপরাজেয় সংঘ’ সম্পর্কেও আর কিছু জানতে পারিনি। তবে বইয়ের শেষ মলাটে কবি শামসুর রাহমানের হাতের লেখায় কবিতা আছে, তাতে মনে হয়, শিল্পী কামরুল হাসান ও শামসুর রাহমানের সঙ্গে যোগাযোগ ছিল তাঁদের।
ওই বইয়ে ব্রিগেডিয়ার এম এ মতিন, বীর প্রতীক, পিএসসি (অব.)-এর সাক্ষাৎকারে পাওয়া চারটা গল্প আজ আমি আপনাদের শোনাব।
১৯৭১ সালের ২৩ মার্চ পশ্চিম পাকিস্তানের ভাওয়ালপুর ক্যান্টনমেন্ট থেকে বদলি হয়ে এম এ মতিন কুমিল্লা ক্যান্টনমেন্টে কোম্পানি কমান্ডার হিসেবে যোগ দেন। ২৭ মার্চ খালেদ মোশাররফের নেতৃত্বে তাঁরা বিদ্রোহ করেন। কুমিল্লা, ব্রাহ্মণবাড়িয়া, সিলেট এলাকা তাঁরা মুক্ত রাখার চেষ্টা করেন। চট্টগ্রাম মুক্ত রাখার জন্য তাঁদের সাহায্যেও চলে যান যুদ্ধ করতে। পরে তাঁদের হেডকোয়ার্টার হয় ভারতের আগরতলার মেলাঘর। মেজর খালেদ মোশাররফ ছিলেন সেক্টর কমান্ডার।
জুন মাসে এম এ মতিন জানতে পারলেন, তাঁর স্ত্রী ও ছেলেমেয়ে চট্টগ্রামে আছেন। তাদের ভারতের মেলাঘরে নিয়ে আসার দায়িত্ব দেওয়া হলো শিল্পী শাহাবুদ্দিন আহমেদকে এবং আরেকজনকে (যাঁর নাম মতিন সাহেব বলছেন, তাঁর মনে নেই, তিনি পরে সেনাবাহিনীর মেজর হয়েছিলেন)।শাহাবুদ্দিন আহমেদরা এম এ মতিনের স্ত্রী, ছোট দুটো ছেলেমেয়ে নিয়ে হাঁটা পথে ছাগলনাইয়া হয়ে ভারতে প্রবেশ করেন। ১৪-১৫ মাইল একনাগাড়ে হাঁটতে হয়। এতটা পথ হাঁটতে গিয়ে মতিন সাহেবের মেয়েটা অসুস্থ হয়ে পড়ে। ভারতে আসার কিছুদিন পরে মেয়েটা মারা যায়।
এখন থাকল তাঁর ছেলেটা।
একদিন মেজর খালেদ মোশাররফ মেলাঘরে মতিন সাহেবকে ডেকে বললেন, ‘মতিন, তোমার ওয়াইফকে কি বলেছ, যদি আমরা মরে যাই, তোমার ছেলেকে মুক্তিযোদ্ধা বানাতে হবে?’
এম এ মতিন জবাব দিলেন, ‘স্যার, ওটা বলার দরকার হবে না। না বললেও আমার ছেলে তার বাবার পদাঙ্ক অনুসরণ করবে। সেও মুক্তিযোদ্ধাই হবে।’
মতিন সাহেবের বলা আরেকটা গল্প।
জুলাই মাসে নারায়ণগঞ্জের টানবাজার থানা অপারেশন হয়। মুক্তিযোদ্ধারা মেলাঘর থেকে নারায়ণগঞ্জে এসে অপারেশন পরিচালনা করেন, পরে আবার মেলাঘরে ফিরে যান। সেই অপারেশনে নারায়ণগঞ্জেরই একটা ছেলে ছিলেন। হিন্দু পরিবারের ছেলে। ছেলেটার বাবা ছিলেন ছোট ব্যবসায়ী, তিনি ব্যবসা করতেন নারায়ণগঞ্জেই। কিন্তু যুদ্ধের সময় তিনি আগরতলার মেলাঘরে মুক্তিযোদ্ধাদের ক্যাম্পের অদূরেই শরণার্থীশিবিরে থাকতেন।
নারায়ণগঞ্জে অপারেশন শেষে ফিরে আসছেন মুক্তিযোদ্ধারা। এই সময় এক রাজাকারের গুলিতে ছেলেটা শহীদ হন। মেজর খালেদ মোশাররফ তখন মতিন সাহেবকে ডেকে বললেন, মতিন, এই ছেলেটা শহীদ হয়েছে। তার বাবা রিফিউজি ক্যাম্পে আছেন। তাঁকে ডেকে আনো। কিছু টাকাপয়সা দাও। আর তাঁকে একটু সান্ত্বনা দাও, সাহস দাও। মতিন সাহেব কথামতো সেই শহীদের পিতাকে ডেকে আনালেন মেলাঘরে। তাঁকে বলা হলো, আপনার ছেলে শহীদ হয়েছে। দেশের জন্য প্রাণ দেওয়া মহান কাজ। আপনি একজন দেশপ্রেমিক শহীদ মুক্তিযোদ্ধার গর্বিত পিতা। আমরা যুদ্ধ করছি, করব। দেশ স্বাধীন হবে। আপনার ছেলের এই ত্যাগ বৃথা যেতে পারে না।
মতিন সাহেব লক্ষ করলেন, এই পিতা তাঁর কথা ঠিকমতো শুনছেন না। তিনি উদাস। কী যেন ভাবছেন। মতিন সাহেব বললেন, দাদা, কী চিন্তা করছেন?
সদ্য সন্তানহারা পিতা জবাব দিলেন, ‘আমি চিন্তা করছি, ভগবান কেন আমাকে মাত্র একটা ছেলে দিল। আরেকটা দিলে
তো আজ আমি তাকে মুক্তিযুদ্ধে পাঠাতে পারতাম।’
আরেকটা গল্প মতিন সাহেবের ইন্টারভিউ থেকেই শোনাই।
অক্টোবরের শেষ দিক। বিবির বাজারে এক হিন্দু ভদ্রমহিলা পাকিস্তানিদের গুলিতে আহত হয়েছেন। তাঁকে মেলাঘরে হাসপাতালে আনা হয়েছে। ভীষণ রক্তক্ষরণ হচ্ছে। তখন রক্ত কই পাওয়া যাবে? এই মুহূর্তে অপারেশনও সম্ভব না। ডাক্তার মোবিন তাঁকে সান্ত্বনা দিচ্ছেন। সান্ত্বনা দেওয়া ছাড়া তিনি আর কীই–বা করতে পারেন।
মতিন সাহেবও সেখানে উপস্থিত। তাঁর টিবি হয়েছে। হাসপাতালে তাঁর চিকিৎসা চলছে।
ভদ্রমহিলা বলছেন, ডাক্তার দাদা, আমি কি মারা যেতে পারি?
ডাক্তার বলছেন, আমরা সবাই মারা যেতে পারি। আপনিও পারেন, আমিও পারি। তবে আপনাকে আমরা মরতে দেব না। অবশ্যই আপনাকে বাঁচানোর চেষ্টা করব। ব্লিডিং হচ্ছে। আপনাকে রক্ত দিতে হবে। রক্ত কোথায় পাওয়া যাবে আমরা দেখছি। চেষ্টা চলছে যাতে ব্লাড জোগাড় করা যায়। তবে রক্ত এখনো জোগাড় করা যায়নি।
রক্ত বেরিয়ে যাচ্ছে। ভদ্রমহিলার শরীর অবশ হয়ে যাচ্ছে।
ভদ্রমহিলা ডাক্তার মোবিনের হাত ধরলেন। বললেন, ‘দাদা, আমি তো মরে যাব। তবে একটা কথা আমাকে দিন। অনুগ্রহ করে না করবেন না দাদা। কথা দিন।’
‘বলুন’—মৃত্যুপথযাত্রী নারীর মুখের দিকে তাকিয়ে ডাক্তার মোবিন বললেন।
‘আমি তো মরে যাব, কিন্তু কথা দিন, আপনারা দেশটাকে স্বাধীন করে যাবেন।’
মুক্তিযুদ্ধের শহীদদের তালিকায় হয়তো এম এ মতিন সাহেবের (পরে ব্রিগেডিয়ার) মেয়েটির নাম নেই। আমরা কোনো দিনও জানব কি নারায়ণগঞ্জের ছোট ব্যবসায়ী পিতার ওই শহীদ মুক্তিযোদ্ধা পুত্রের নাম? কিংবা কোথাও কি লেখা আছে মেলাঘরের হাসপাতালে গুলিবিদ্ধ নারীটির রক্তদানের পুণ্য কথা?
আহা, আমার বাংলাদেশ! ডিসেম্বরের আজকের সকালটা কী সুন্দর! নীল আকাশ ঝকঝক করছে রোদ্দুরে। স্বাধীনতার আলোয়। বিজয়ের গৌরবের আলোয়। এই মাটির প্রতিটা ঘাসে, প্রতিটা বৃক্ষে, প্রতিটা অন্ন দানায় শহীদের রক্ত লেগে আছে, মিশে আছে শহীদদের স্বজনদের অশ্রু। আমার সোনার বাংলা, আমি তোমায় ভালোবাসি। নির্বাচনে একদল হারবে, একদল জিতবে, এটাই নিয়ম। তুমি যাকে ভোট দিয়েছ, তাকে যোগ্য ভেবেই ভোট দিয়েছ; অন্যরা যাকে ভোট দিয়েছে, তারাও তাকে যোগ্য ভেবেছে বলেই দিয়েছে; তোমার মতটা যদি গুরুত্বপূর্ণ হয়, তাহলে ওর মতটাও গুরুত্বপূর্ণ। তুমি নিজেকে শিক্ষিত ভাবছ, আধুনিক ভাবছ, আদর্শবান ভাবছ; তুমি ভাবছ ও অশিক্ষিত, ও গণতন্ত্র বোঝে না, মহান আমেরিকার মৌলিক মূল্যবোধ বোঝে না, ওর ভোটের দাম কেন আমার ভোটের দামের সমান হবে, আমার ভোটের মূল্য ওর চেয়ে বেশি হওয়া উচিত, এটাই অগণতান্ত্রিক মানসিকতা, হে (ই) আমেরিকা, অন্যের মতকে শ্রদ্ধা করতে শেখো। ভোটের ফল মেনে নাও।
ব্যালট-যুদ্ধে হেরে গিয়ে রাজপথে জিতে ফয়সালা করতে যেয়ো না। মোটের ওপর ভোট বেশি পেয়েছেন হিলারি, তা পেতেই পারেন, তোমাকে আইনের শাসন মেনে নিতে হবে, তুমি নিয়ম করেছ ২৭০টা ইলেক্টোরাল ভোট যে পাবে সে-ই জিতবে, এটা এখন তোমাকে মেনে নিতে হবে। আমাদের বাংলাদেশে এ রকম হয়েছে তো, একটা দল সংসদে বেশি আসন পেয়েছে, কিন্তু মোটের ওপরে ভোট পেয়েছে কম, কিন্তু আমরা তার হাতে ক্ষমতা তুলে দিতে কোনো রকমের গড়িমসি করিনি তো। বরং আমরা দেখেছি, আমাদের দিক থেকে কী ভুল হয়েছে যে জনগণ আমাদের ভোট দিল না। পরে আমরা নিজেদের সংশোধন করেছি, এবং জনগণের দুয়ারে গেছি, বেশি আসন পেয়েছি, ক্ষমতার হাতবদল ঘটেছে। তোমরাও তা-ই করো।
আর ভাবিয়া করিয়ো কাজ, করিয়া ভাবিয়ো না। ধরেই নিয়েছিলে, হিলারি ভোটে জিতে গেছেন। কেন ধরতে গেলে? আমার এক খালা আছেন, তিনি তাঁর যদি জ্বর আসি আসি করে, ঠান্ডা লাগে, আশপাশের সবাইকে গরম কাপড় পরিয়ে দেন। আমরা যত হাত-পা ছুড়তে থাকি, খালা খালা, আমার গরম লাগছে, তিনি বুঝবেন না, তিনি বলবেন, না না, আজ ভারী ঠান্ডা পড়েছে, খুব শীত, শীতের কাপড় পর। আমেরিকার জরিপকারী প্রতিষ্ঠানগুলো, এবং সব কটা গণমাধ্যম নিজেরা ভেবেছে ট্রাম্প প্রেসিডেন্ট হওয়ার যোগ্য নন, তাঁকে কেন লোকে ভোট দেবে; তাই তারা ভেবেছে, ভোটাররাও সবাই তা-ই ভাবছে, কাজেই ট্রাম্প প্রেসিডেন্ট পদে নির্বাচিত হবেন, তা কী করে হয়! হ্যালো, আমেরিকান গণমাধ্যম, হ্যালো নিউইয়র্ক টাইমস, ওয়াশিংটন পোস্ট, সিএনএন, দয়া করে নিজের মতটাকেই মানুষের মত বলে ভাববে না, প্রচার করবে না। আমরা কেউই অন্তর্যামী নই, সিএনএনও নয়।
আমেরিকা, আপনারা গা ঝাড়া দিন। হাসুন। এরই মধ্যে ট্রাম্প জোকস দিয়ে ইন্টারনেট ভরে গেছে। রোজ অসংখ্য
ট্রাম্প জোকস তৈরি হবে। পৃথিবীর মানুষ হাসবে। মানুষকে হাসানো মহৎ কাজ। হাসলে স্বাস্থ্য ভালো থাকে। লাফটার ইজ দ্য বেস্ট মেডিসিন।
আপনাদের একটা পুরোনো কৌতুক মনে করিয়ে দিই।
একবার সিএনএনের সংবাদদাতা গেছেন একটা রেড ইন্ডিয়ান শিবিরে। গিয়ে দেখতে পেলেন, রেড ইন্ডিয়ানরা শীতের প্রস্তুতি নিচ্ছে ব্যাপকভাবে। তারা গাছের ডাল সংগ্রহ করছে।
সিএনএনের সংবাদদাতা ফোন করলেন তাঁর অফিসে। আবহাওয়ার খবর আছে। এবার শীত পড়বে বেশি। রেড ইন্ডিয়ানরা শুকনো কাঠ জমা করছে।
সিএনএন তাদের আবহাওয়ার পূর্বাভাসে বলল, এবার খুব বেশি শীত পড়বে। এরপর ওই সংবাদদাতা দেখতে পেলেন, রেড ইন্ডিয়ানরা মরিয়া হয়ে শীতের প্রস্তুতি নিচ্ছে। তারা তাদের ঘরবাড়ি নিশ্ছিদ্র করছে। আরও বেশি করে কাঠ কাটছে।
সিএনএনের সংবাদদাতা ফোন করলেন। হ্যালো, হেড অফিস, আবহাওয়ার খবর আছে। এবার শীত পড়বে স্মরণকালের মধ্যে সবচেয়ে বেশি।
এরপর আবার সংবাদদাতা লক্ষ করলেন রেড ইন্ডিয়ানদের প্রস্তুতি। রেড ইন্ডিয়ানদের সরদার সবাইকে ডেকে বলছেন, সব কাজকর্ম স্থগিত। শীতের প্রস্তুতি নাও। আর কোনো কাজ করতে হবে না। কাঠ কাটো। হিটার বানাও।
সিএনএন শীতের ব্যাপারে লাল সংকেত জারি করল।
সংবাদদাতা গিয়ে দেখলেন, রেড ইন্ডিয়ানরা শীতের বিরুদ্ধে যুদ্ধ ঘোষণা করেছে। রেড অ্যালার্ট। সংবাদদাতা বললেন সরদারকে, আচ্ছা, আপনারা কী করে বোঝেন যে এবার শীত বেশি পড়বে।
সরদার বললেন, আমার বাড়িতে টেলিভিশন আছে। আমি সিএনএনে আবহাওয়ার খবর দেখি। দেখে এসে আমার মানুষদের বলি প্রস্তুতি কেমন হওয়া উচিত।
সারা পৃথিবীতে এটাই প্রচলিত আছে। শীতের প্রস্তুতি কেমন হওয়া উচিত, তা বলে দেবে গণমাধ্যম।
কিন্তু কোনো গণমাধ্যমই নির্ধারণ করে দিতে পারে না, এবার শীত না পড়ে গরম পড়ুক। বা গরমের বদলে এবার নাহয় একটু ঠান্ডা বেশি দিয়ে দেব।
ওটা নিয়ন্ত্রণের ক্ষমতা গণমাধ্যমের নেই।
তেমনি মানুষ কাকে ভোট দেবে না–দেবে, সেটা নিয়ন্ত্রণ করার ক্ষমতাও অন্তত আজকের আমেরিকায় গণমাধ্যমের নেই। মানুষ আসলে কী চায়, তা বুঝতে যে গণমাধ্যম ব্যর্থ হলো, সেই ব্যর্থতা অবশ্যই গণমাধ্যমকর্মীদের স্বীকার করে নিতে হবে।
নির্বাচনের ফল মেনে নিতে না পারা আমেরিকান বন্ধুদের উদ্দেশে বাংলা ভাষার কবি রবীন্দ্রনাথের কবিতা নিবেদন করি:
মনেরে আজ কহ যে,
ভালো মন্দ যাহাই আসুক
সত্যেরে লও সহজে।
... ... ...
আকাশ তবু সুনীল থাকে, 
মধুর ঠেকে ভোরের আলো, 
মরণ এলে হঠাৎ দেখি
মরার চেয়ে বাঁচাই ভালো। 
যাহার লাগি চক্ষু বুজে
বহিয়ে দিলাম অশ্রুসাগর
তাহারে বাদ দিয়েও দেখি
বিশ্বভুবন মস্ত ডাগর।
হিলারি হোন, আর যিনিই হোন, যাঁর জন্য কেঁদেকেটে অশ্রুসাগর বইয়ে দিচ্ছ হে আমেরিকা, তাঁকে ছাড়াও দেখবে আকাশ, তবে নীল আকাশ নীল থাকবে, রোদ জোছনা মধুর থাকবে।
তবে একটা কিন্তু আছে। আকাশ সুনীল থাকতে হবে। ভোরের আলো মধুর হতে হবে। ট্রাম্প নাকি জলবায়ু তহবিলে আর কোনো টাকা দেবেন না। আমেরিকা আগেও এই তহবিলে টাকা দিতে ফাঁকি দিয়েছে। আকাশ কার্বনে ঢেকে সূর্যের আলোতে আলট্রা ভায়োলেট রশ্মি ভরে দিয়ে তো ভালো থাকা যাবে না।
সেটা হলে আবার রবীন্দ্রনাথকেই স্মরণ ও শরণ করতে হয়—
যাহারা তোমার বিষাইছে বায়ু, নিভাইছে তব আলো,
তুমি কি তাদের ক্ষমা করিয়াছ, তুমি কি বেসেছ ভালো।
এই কৌতুকটা কুড়িয়ে পাওয়া। ফেসবুকে পেয়েছিলাম। তারপর হারিয়ে ফেলি। গুগলে সার্চ করে আবার উদ্ধার করলাম একটা কৌতুকের সাইট থেকে। আপনাদের জন্য পরিবেশন করছি নিজের ভাষায়। তারা চিৎকার করে উঠল, ‘সবাই মাথা নিচু করে উপুড় হয়ে শুয়ে পড়ুন। জীবন আপনার নিজের, টাকা হলো সরকারের।’
(এটাকে বলে, মাইন্ড চেঞ্জিং কনসেপ্ট। মানসিকতা পাল্টে দেওয়া ধারণা। প্রথাগত ধারণাকে পাল্টে দেওয়া।)
একজন মহিলা ভয়ে তার হাতের চুড়ি, গলার হার খুলতে লাগলেন।
ডাকাতেরা বলল, আমরা ব্যাংক-ডাকাত। রাস্তার ছিনতাইকারী নই। গয়না নিজের কাছে রাখুন।
(এটাকে বলে, পেশাদারি। আপনি যে কাজ করার জন্য প্রশিক্ষণ ও সার্টিফিকেটপ্রাপ্ত, শুধু সেটাই করবেন। সাহিত্যিকের উচিত নয় রোগীর জন্য প্রেসক্রিপশন লেখা।)
তারা ব্যাংকের টাকা লুট করে নিয়ে চলে গেল তাদের নিরাপদ ডেরায়।
জুনিয়র ডাকাতটা ছিল এমবিএ পাস। সিনিয়র ডাকাতটা ছিল ম্যাট্রিক ফেল। জুনিয়র বলল, ‘বস, কত টাকা আনলাম, গুনে দেখি।’
সিনিয়র ডাকাত বলল, ‘এত টাকা গুনে শেষ করা যাবে নাকি। বরং টেলিভিশনের খবর দেখ। একটু পরে টেলিভিশনে লাইভ দেখাবে। তখনই জানা যাবে আমরা কত টাকা আনতে পেরেছি।)
(এটাকে বলা হয় অভিজ্ঞতা। আজকাল অভিজ্ঞতার দাম নেই। সবাই শুধু এমবিএ খোঁজে)
ডাকাতেরা চলে গেছে। ম্যানেজার তাঁর অ্যাসিস্ট্যান্ট ম্যানেজারকে বললেন, ‘পুলিশে খবর দাও।’
অ্যাসিস্ট্যান্ট ম্যানেজার বললেন, ‘স্যার। ৫ কোটি টাকা আগে সরিয়ে রাখি। বলব, এই ৫ কোটি টাকাও ডাকাতে নিয়ে গেছে।’
(এটাকে বলা হয়, জোয়ারের পানিতে সাঁতার কাটা। কোনো একটা বিপদকে সম্পদে পরিণত করা)
অ্যাসিস্ট্যান্ট ম্যানেজার বললেন, প্রতি মাসে একবার করে ব্যাংকে ডাকাতি হলে বেশ হতো।
(এটাকে বলা হয়, মূল্যবোধের অবক্ষয়। নৈতিকতা একবার ভেঙে গেলে তা বারবার ভেঙে ফেলা সহজ হয়ে যায়।)
একটু পরে টেলিভিশনে স্ক্রল দেখানো শুরু হলো, অমুক ব্যাংকের অমুক শাখা থেকে ২০ কোটি টাকা ডাকাতি হয়ে গেছে।
ডাকাত দুজন তখন টাকা গুনতে শুরু করল। গুনে দেখল, তাদের বস্তায় আছে মাত্র ৫ কোটি টাকা।
তখন বড় ডাকাত ছোট ডাকাতকে বলল, ‘হারামজাদা ব্যাংক-ম্যানেজাররা তো আমাদের চেয়েও বড় ডাকাত। আমরা কত কষ্ট করে ডাকাতি করা শিখেছি। জীবনের ঝুঁকি নিয়ে ডাকাতি করতে হয়। কত কষ্ট করে ডাকাতি করে আমরা পেলাম ৫ কোটি। আর কিনা ওরা এক মুহূর্তে ১৫ কোটি টাকা ইনকাম করল!’
ছোটটা বলল, এত কষ্ট করে চুরি-ডাকাতি না করে আপনি ব্যাংক-ম্যানেজার হলেই পারতেন।
(এটাকে বলা হয়, পেন ইজ মাইটার দেন সোর্ড। তরবারির চেয়ে কলমের শক্তি বেশি।)
ম্যানেজার তাঁর অ্যাসিস্ট্যান্ট ম্যানেজারকে বললেন, ডাকাতে নিল ৫ কোটি। আমরা সরালাম ৫ কোটি। কিন্তু টেলিভিশনগুলো ২০ কোটি বলছে কেন? এই ১০ কোটি কে মারল?
(এটাকে বলা হয়, সরকারকে মাল দরিয়া মে ঢাল)
কিছুদিনের মধ্যেই তদন্ত শুরু হলো। সিসিটিভি ফুটেজ দেখে অবিলম্বে ডাকাত দুজনকে ধরে ফেলা হলো।
(অপরাধী কোনো না কোনো ক্লু রেখেই যায়।)
তাদের রিমান্ডে নেওয়া হলো। সব ধরনের কৌশল প্রয়োগ করে এই পর্যন্ত জানা গেল যে তারা ৫ কোটি টাকা নিয়েছে।
তাহলে বাকি টাকা কে নিল!
এইবার ধরা হলো ম্যানেজার আর অ্যাসিস্ট্যান্ট ম্যানেজারকে।
তাঁরা ৫ কোটি টাকা নেওয়ার কথা স্বীকার করলেন। কিন্তু হিসাব তো মিলছে না। ডিম সেদ্ধ করা হলো।
(এটাকে বলা হয়, যা তুমি হজম করতে পারবে না, তা তুমি গিলতে যেয়ো না।)
সাংবাদিকেরা ধরলেন অর্থমন্ত্রীকে।
লুট হয়েছে ২০ কোটি টাকা।
পুলিশ উদ্ধার করেছে মাত্র ১ কোটি টাকা।
বাকি ১৯ কোটি টাকা কই?
অর্থমন্ত্রী বললেন, আমরা ২০০ কোটি টাকা শুধু আতশবাজিতে খরচ করি। ১৯ কোটি টাকা কই, এটা হিসাব করার টাইম কি আমাদের আছে? আমাদের সময়ের কি কোনো দাম নেই? ২ হাজার কোটি টাকাই আমাদের জন্য কোনো টাকা না। আপনি এসেছেন ১৯ কোটি টাকার হিসাব চাইতে। রাবিশ!
ছোট ডাকাত বলল বড় ডাকাতকে, আমাদের কাছ থেকে পুলিশ উদ্ধার করল ৫ কোটি। কিন্তু খবরের কাগজে কেন লিখেছে, উদ্ধার করা হয়েছে ১ কোটি?
বাকি ৪ কোটি কে মারল?
(এ বিষয়ে শেক্‌সপিয়ার বলেছেন, দেয়ার আর মোর থিংস ইন দ্য হেভেন অ্যান্ড আর্থ।)
ডাকাতেরা বলল, সংবাদপত্র মিথ্যা লেখে।
ম্যানেজার দুজন বললেন, সংবাদমাধ্যম মিথ্যা বলে।
তথ্যমন্ত্রী বললেন, সংবাদমাধ্যমকে দায়িত্ব পালন করতে হবে। স্বাধীনতা মানে দায়িত্ব। আমরা সংবাদমাধ্যমকে স্বাধীনতা দিয়েছি। স্বাধীনতা মানে স্বেচ্ছাচারিতা নয়। সংবাদমাধ্যমকে অবশ্যই দায়িত্বশীলতার পরিচয় দিতে হবে। তারা অবশ্যই সমালোচনা করবে। কিন্তু সমালোচনা হতে হবে গঠনমূলক।
কিছুদিনের মধ্যেই গণমাধ্যম সেই ব্যাংক ডাকাতির ঘটনা ভুলে গেল।
আজ ঠিক করেছি, শুধুই হাসিঠাট্টা করব। শুধুই কৌতুক বলব। এবং সব আমার স্টক থেকে। মানে, স্মৃতি থেকে তুলে আনব আমার সবচেয়ে পছন্দের কৌতুকগুলো।
আমার পছন্দের কৌতুকগুলোর মধ্যে আছে সোভিয়েত কৌতুক আর বুশ কৌতুক।
একবার প্রেসিডেন্ট ব্রেজনেভ গেছেন ছাগলের খামার পরিদর্শনে। তিনি কয়েকটা ছাগলের সঙ্গে ফটো তুললেন। পরের দিনের প্রাভদা পত্রিকায় সেই ছবি বের হলো। নিচে ছবির পরিচিতি, ‘পাঁচটা ছাগলের সঙ্গে প্রেসিডেন্ট ব্রেজনেভ। বাঁ থেকে তৃতীয়।’
ইদানীং কোরবানির পশুর সঙ্গে সেলফি তোলার প্রতিযোগিতার আয়োজন করা হয়। তা দেখে হঠাৎ করে কেউ প্রশ্ন করতে পারে, সেলফিটা কে তুলেছে? সেলফিটা আসলে কার?
আমি হয়তো একটা ছাগলের সঙ্গে ছবি তুলে ছবি–পরিচিতি দিতে পারি, ছাগলের সঙ্গে আমি, বাঁ থেকে দ্বিতীয়।
সোভিয়েত কৌতুকের মধ্যে আমার সবচেয়ে প্রিয় হলো পুশকিনের ভাস্কর্যের কৌতুকটি, যে ভাস্কর্য নির্মাণ করেছিলেন স্তালিন।
প্রস্তাব করা হলো, পুশকিনের একটা ভাস্কর্য স্থাপিত হবে। শিল্পী মডেল বানালেন। পুশকিন বসে নিজের লেখা কবিতার বই পড়ছেন।
তখন পর্যালোচনা করে বলা হলো, এটা বেশি ভাববাদী হয়ে যাবে। পুশকিন বরং স্তালিনের লেখা বই পড়ুক।
সেই ভাস্কর্য নির্মাণ চলছে। তখন হঠাৎ মনে হলো, পুশকিনের আমলে স্তালিন ছিলেন না, স্তালিনের কোনো বইও ছিল না। এটা ইতিহাসের ব্যত্যয় হয়ে যায়।
তাহলে কী করা যায়। ইতিহাসের ভুল সংশোধন করা হলো। এবার মূর্তিটা দাঁড়াল, স্তালিন পুশকিনের বই পড়ছেন।
তখনো আবার সমালোচনা হলো। স্তালিন কবিতা পড়ছেন, এটাও ভাববাদী হয়ে যাবে। ভুল বার্তা দেবে জনগণকে।
চূড়ান্তভাবে মূর্তিটা বানানো হলো। স্তালিন স্তালিনের লেখা বই পড়ছেন।
এর সঙ্গে পাল্লা দিতে পারে একমাত্র বুশের কৌতুক।
বুশ গেছেন ইংল্যান্ডে। ইংল্যান্ডের রানির সঙ্গে দেখা করতে। রানিকে তিনি বললেন, আপনারা রাজ্য চালান কী করে। রানি বললেন, বুদ্ধি দিয়ে।
কী রকম?
এই যে দেখো, আমার প্রধানমন্ত্রী টনি ব্লেয়ার। আমি তাকে জিজ্ঞেস করছি, আচ্ছা টনি বলো তো, একটা ছেলে, সে তোমার বাবার ছেলে, সে তোমার মায়ের ছেলে, তোমার আর কোনো ভাইবোন নেই, ছেলেটা কে?
টনি ব্লেয়ার বললেন, আমি।
রানি বললেন, দেখলে বুশ। টনি কত বুদ্ধিমান। এই রকম বুদ্ধি দিয়েই আমরা দেশটা চালাই।
বুশ দেশে ফিরে গেলেন। মন্ত্রীদের ডাকলেন। বললেন, বলো দেখি একটা ছেলে, সে তোমার বাবার ছেলে, সে তোমার মায়ের ছেলে, তোমার আর কোনো ভাইবোন নেই, ছেলেটা কে?
পুরো মন্ত্রিসভা স্তব্ধ হয়ে গেল। এই কঠিন প্রশ্নের জবাব কারও জানা নেই।
এই সময় কলিন পাওয়েল এলেন। তিনি বুশের পররাষ্ট্রমন্ত্রী। বুদ্ধিমান বলে গণ্য।
বুশ তাঁকে বললেন, আচ্ছা পাওয়েল বলো তো, একটা ছেলে, সে তোমার বাবার ছেলে, সে তোমার মায়ের ছেলে, তোমার আর কোনো ভাইবোন নেই, ছেলেটা কে?
কলিন পাওয়েল বললেন, আমি।
বুশ বললেন, হয় নাই। সঠিক উত্তর: টনি ব্লেয়ার।
 
বুশ গেছেন স্বর্গের দুয়ারে।
তাঁকে আটকে দিল স্বর্গের দ্বাররক্ষক। আপনার পরিচয় দিন।
বুশ বললেন, আমি আমেরিকার প্রেসিডেন্ট, আমি কেন পরিচয় দেব, সবাই চেনে আমাকে।
দ্বাররক্ষক বলল, একটু আগে আইনস্টাইন এসেছিলেন। তাঁকে বললাম, আপনি যে আইনস্টাইন, তার প্রমাণ দিন। তিনি লিখলেন, ই ইজ ইকুয়াল টু এমসি স্কয়ার। আমি সঙ্গে সঙ্গে বললাম, বুঝেছি বুঝেছি, আপনি আইনস্টাইন, দয়া করে ভেতরে ঢুকুন। এরপর এলেন পাবলো পিকাসো। তিনি তাঁর বিখ্যাত কবুতরটা আঁকলেন। আর সাইন করে দিলেন। আমি বললাম, স্যার আমি আপনাকে চিনেছি। আপনি পিকাসো। ভেতরে ঢুকুন। আর আপনাকে আর পরিচয় দিতে হবে না।
বুশ বললেন, আইনস্টাইন, পিকাসো—এরা আবার কারা?
দ্বাররক্ষক বলল, বুঝেছি বুঝেছি, আপনিই প্রেসিডেন্ট বুশ। আপনি ভেতরে যেতে পারেন।
বুশের কৌতুক কি বেশি পুরোনো হয়ে যাচ্ছে। ট্রাম্প জোকস শুনতে চান?
আচ্ছা, যদি রোনাল্ড রিগ্যানের মতো ট্রাম্পেরও আলঝেইমার রোগ হয়, তাহলে কী হবে? কী আর হবে, ট্রাম্প এখনকার চেয়ে বেশি বুদ্ধিমান হয়ে যাবেন।
এইবার একটা সত্য ঘটনা।
শেরেবাংলা এ কে ফজলুল হক অবিভক্ত বাংলার প্রধানমন্ত্রী।
একজন চাষির ছেলে এসেছে বরিশাল থেকে, চাকরির জন্য।
তুমি কী পারো?
জি?
লেখাপড়া করেছ?
জি না।
গাড়ি চালাতে পারো?
জি না।
রান্নাবান্না করতে পারো?
জি না।
ঘাস কাটতে পারো?
জি না।
কিছুই পারো না?
জি না।
তাহলে তোমাকে আর কী চাকরি দেব? তোমাকে তো মন্ত্রী বানানো ছাড়া আর কোনো উপায় দেখি না।
আর আব্রাহাম লিংকনেরসমস্যাটার কথাও আপনাদের আগে বলেছি। তিনি প্রেসিডেন্ট হয়েছেন। সবাই তাঁকে ঘিরে ধরল, তারা মন্ত্রী হতে চায়। তখন আব্রাহাম লিংকন একটা গল্প বললেন।
এক রাজা। তিনি যাচ্ছেন শিকারে। রাজাকে আবহাওয়ামন্ত্রী বলল, আবহাওয়া ভালো। ঝড়বৃষ্টি নাই। আপনি নিশ্চিন্তে যেতে পারেন।
রাজা যাচ্ছেন। এই সময় একটা চাষা বলল, সামনে যাবেন না। সামনে ঝড়বৃষ্টি হবে। এখানেই তাঁবু গেড়ে অপেক্ষা করুন।
সত্যি সত্যি ঝড়বৃষ্টি শুরু হলো।
তখন রাজা ওই চাষাকে আবহাওয়ামন্ত্রী বানালেন। তারপর শুধালেন, আপনি কী করে বুঝলেন, সামনে ঝড়বৃষ্টি আছে?
চাষা বলল, আমার গাধা যখন কান নাড়ে, তখন ঝড়বৃষ্টি হয়। সেভাবে বুঝেছি।
রাজা বললেন, তাহলে আর আপনাকে মন্ত্রী রাখব কেন? গাধাটাকেই তো আমি মন্ত্রী বানাতে পারি।
রাজনীতিবিদদের নিয়ে কৌতুক করা সোজা। কারণ, তাঁরা কৌতুক শুনলে রেগে যান না। অন্য পেশাজীবীদের নিয়ে কৌতুক করা মুশকিল। কারণ, তাঁরা প্রতিবাদ করেন। হ‌ুমায়ূন আহমেদ তাঁর বহুব্রীহি নাটকে একজন ডাক্তারকে বেশ বোকাসোকা দেখিয়েছিলেন। আফজাল হোসেন সেই চরিত্রে অভিনয় করেছিলেন। সেই নাটক প্রচারের পর ডাক্তাররা নানাভাবে প্রতিবাদ জানিয়েছিলেন। এ ছাড়া এক পেশাজীবী ঘুষ খান, এটা লেখার পর তাঁর বিরুদ্ধে মামলা হয়েছিল।
পৃথিবী অনেক দূরদর্শী মহানুভব অগ্রসর চিন্তার নেতাও পেয়েছে। টমাস জেফারসন ১৮০১ থেকে ১৮০৯ পর্যন্ত আমেরিকার প্রেসিডেন্ট ছিলেন। তিনি বলেছিলেন, সরকারবিহীন সংবাদপত্র আর সংবাদপত্রবিহীন সরকারের মধ্যে আমি প্রথমটা বেছে নেব।
আর বঙ্গবন্ধু শেখ মুজিবুর রহমান তাঁর অসমাপ্ত আত্মজীবনীতে লিখেছেন, ‘মানুষকে ব্যবহার, ভালোবাসা ও প্রীতি দিয়েই জয় করা যায়; অত্যাচার, জুলুম ও ঘৃণা দিয়ে জয় করা যায় না।’
তিনি বললেন, ‘আমি প্রথম রংপুর আসি একা। বই কিনব বলে। বাবা বললেন, “যাও, একা একা যাও, একা একা চলতে শেখো।” কটা টাকা তিনি আমার পকেটে পুরে দিলেন। আমি ট্রেনে উঠেছি। রংপুরে এসে ট্রেন থামল। আমি নামলাম। তখন সবে সন্ধ্যা নেমেছে। নির্জন প্ল্যাটফর্ম ধরে এখন আমি কোথায় যাব। ভয়ে সমস্ত শরীর কেঁপে কেঁপে উঠছে। হঠাৎ কে যেন পেছন থেকে আমাকে 
জড়িয়ে ধরল। আমি চিৎকার করে উঠলাম। তাকিয়ে দেখি, বাবা। আমাকে ট্রেনে তুলে দিয়ে তিনি আড়াল থেকে আমাকে অনুসরণ করে করে চলে এসেছেন রংপুর পর্যন্ত।’
আমি হাঁ হয়ে গেলাম। সকালের বিবরণ সন্ধ্যায় গল্প হয়ে গেল। এ থেকে আমি শিখেছি, ‘কেমন করে গল্প হয়।’ এই নামে গাব্রিয়েল গার্সিয়া মার্কেসের একটা বই আছে। লেখক একটা চিত্রনাট্য লেখার কর্মশালা পরিচালনা করেছিলেন। পরে সেই কর্মশালার বক্তৃতাগুলো একসঙ্গে করে কেমনকরে গল্প হয় বইটা গ্রথিত হয়।
ওই বইয়ে এক জায়গায় মার্কেস বলছেন, ধরা যাক, একটা ভোজসভার জন্য একটা গরু নিয়ে আসতে হবে। গরুটাকে কীভাবে নিয়ে যাওয়া হবে। মার্কেস বলেছেন, সবচেয়ে ভালো হবে, যদি গরুটাকে একটা হেলিকপ্টারের সঙ্গে ঝুলিয়ে আনা হয়। তিনি অবশ্য এটা সিনেমার গল্পের কথা বলছেন। গরুকে হাঁটিয়ে আনলে গল্প হয় না। গরুকে হেলিকপ্টারে ঝুলিয়ে আনলে গল্প হয়। বাবার সঙ্গে কুড়িগ্রাম থেকে রংপুর এলে সেটা গল্প হয় না। আসতে হয় একা। বাবা আসবেন গোপনে, ছেলেকে অনুসরণ করতে করতে।
সৈয়দ শামসুল হককে আমি আমার শিক্ষক বলে মান্য করি। ১৮-১৯ বছর বয়সে আমি তাঁর যে সাক্ষাৎকার রংপুরে বসে নিয়েছিলাম, শুধু সেই সময়ে পাওয়া উপদেশের জন্য নয়, তার আগে ও পরে বিচিত্রায় প্রকাশিত ‘মার্জিনে মন্তব্য’ আর সংবাদ সাময়িকীতে প্রকাশিত ‘হৃৎকলমের টানে’তে তিনি লেখালেখির করণকৌশল নিয়ে অনেক আলোচনা করেছেন। সেসব থেকে সব সময় পথনির্দেশ পেয়েছি। আমি তাঁকে বলেছিলাম, ‘আপনি আপনার কলাম মার্জিনে মন্তব্যে লিখেছেন, তরুণ লেখকদের কর্তব্য হলো বই পড়া। পড়ার বাইরে আপনি তরুণ লেখকদের উপদেশ দিন।’
তিনি হাতের আঙুল গুনে গুনে বলেছিলেন, ‘পড়ার বাইরে তরুণ লেখকদের উদ্দেশে আমার তিনটে উপদেশ আছে। পড়ো, পড়ো এবং পড়ো।’ তিনি বলেছিলেন, ‘অনেকেই বলে, দেশে বই পাওয়া যায় না। আমি সবিনয়ে জিজ্ঞেস করি, আমাদের মধ্যে কজন বঙ্কিমচন্দ্র পুরোটা পড়েছি, আমাদের মধ্যে কজন মাইকেল মধুসূদন দত্ত পুরোটা পড়েছি।’
হ‌ুমায়ূন আহমেদের একবার অসুখ হলো।  সৈয়দ শামসুল হক হাসপাতালে তাঁকে দেখতে গেলেন। তিনি বললেন, ‘হ‌ুমায়ূন, তোমাকে সেরে উঠতে হবে। কারণ, তুমি সাধারণ মানুষ নও। সাধারণ মানুষের থাকে পাঁচটা আঙুল। কিন্তু তোমার ডান হাতে আছে ছটা আঙুল। ৬ নম্বর আঙুলটা হলো তোমার কলম। যে এই ৬ নম্বর আঙুল নিয়ে জন্মেছে, তাকে দীর্ঘজীবী হতে হবে আর লিখে যেতে হবে স্বপ্নের কথা।’
কবি শামসুর রাহমানের ৫০তম জন্মবার্ষিকীতে সৈয়দ শামসুল হক লিখেছিলেন, ‘শামসুর রাহমান, আপনি দীর্ঘজীবী হোন, ত্বরান্বিত হোক মানুষের স্বপ্নসমূহের অনুবাদ।’ সৈয়দ শামসুল হকও স্বপ্ন রচনা করে গেছেন। সম্মিলিত মানুষের জন্য এগিয়ে যাওয়ার স্বপ্ন। একটা ট্রেন যে চলে, কারণ তার সামনে থাকে ইঞ্জিন। একটা জাতি যে চলে, কারণ তার সামনে থাকে স্বপ্ন। স্বপ্নই একটা জাতিকে এগিয়ে নেয়। সৈয়দ শামসুল হক কী স্বপ্ন দেখেছিলেন? রচনা করেছিলেন?
দেখিবার অপেক্ষায় আছোঁ,
নবান্নের পিঠার সুঘ্রাণে দ্যাশ ভরি উঠিতেছে।
দেখিবার অপেক্ষায় আছোঁ,
হামার গাভীন গাই অবিরাম দুধ ঢালিতেছে।
দেখিবার অপেক্ষায় আছোঁ,
মানুষ নির্ভয় হাতে আঙিনায় ঘর তুলিতেছে।
দেখিবার অপেক্ষায় আছোঁ,
নিশীথে কোমল স্বপ্ন মানুষের চোখে নামিতেছে।...
সুখে দুঃখে অন্নপানে সকলেই একসাথে আছে
সোনার বাংলার সোনা বাংলাদেশে আছে।
শুধু কি তিনি আমাদের সুস্বপ্নই দেখিয়েছেন? নিদাঘ বাস্তবতা থেকে দুঃস্বপ্ন কি তাঁকে তাড়িয়ে ফেরেনি? তিনি লিখেছেন: ‘একদা একটি দেশ ছিল বাংলাদেশ নামে, সেই দেশে মালা রূপান্তরিত হয় শেকলে এবং পিতা পরিণত হয় ক্রীতদাসে—ইতিহাসের প্রতিটি পাতায় রাজাকার তার নাম লেখে এবং সেলাই করে দেওয়া হয় দেশপ্রেমিকের চোখের পল্লব।’
হুঁশিয়ার করে দিয়ে তিনি ডাক দেন, ‘জাগো বাহে কোনঠে সবাই।’
চ্যানেল আই অনলাইনে একটা লেখার একটা পর্যবেক্ষণ বেশ মনে ধরেছে: হাতি নিয়ে ঢাকার সমালোচক বনাম চোখের পানি ফেলা চরাঞ্চলের মানুষ। মাকসুদ-উন-নবীর ওই লেখা থেকেই জানতে পারলাম, বিখ্যাত লেখক জর্জ অরওয়েল ১৯২৬ সালে মিয়ানমারে (বার্মা) এসেছিলেন উপবিভাগীয় পুলিশ কর্তা হিসেবে। সেখানে তাঁকে এক অত্যাচারী হাতি মারার দায়িত্ব পালন করতে যেতে হয়। তিনি রাইফেল নিয়ে গিয়ে দেখেন হাতি শান্তভাবে ধান খাচ্ছে। তিনি গুলি করতে চাননি। গ্রামবাসী তাঁকে প্ররোচিত করে, তিনি গুলি করেন। হাতির শরীর থেকে ভেলভেটের মতো রক্ত বেরিয়ে আসে। এই নিয়ে তিনি স্মৃতিকথা লেখেন, শুটিং অ্যান এলিফ্যান্ট। এটা এখনো পড়ানো হয়। মাকসুদ-উন-নবী বলছেন, তাহলে ভারত থেকে আসা হাতিটি নিয়ে এক মাস-দুই মাস যদি আলোচনা হয়, তাতে এত সমালোচনার কী আছে।
গত শুক্রবার অরণ্যে রোদনে লিখেছিলাম, মানুষ আবার কাঁদতে শিখুক। যশোরের কেশবপুরে একটা সেপটিক ট্যাংকে একজন সহকারী মিস্ত্রি ঢুকে পড়ে আর ওঠেননি, তখন প্রধান মিস্ত্রি ঢোকেন, তিনিও উঠছেন না দেখে ঢুকে পড়েন শ্রমিক, তাঁরা উঠছেন
না দেখে ঢুকে পড়েন দুই পিতা আর পুত্র। এঁরা কেউ আর ওঠেননি। কিন্তু তারপরেও যে এই পাঁচটি লাশ বের করা হয়েছে, সেটাও করেছে গ্রামবাসীই, ভেতরে ঢুকেই। এই মানুষই একজনের বিপদে আরেকজন এগিয়ে যায়, রানা প্লাজার ধ্বংসস্তূপ থেকে বিপন্ন মানুষকে উদ্ধার করতে এগিয়ে যায়, ফুটবল পানিতে পড়ে গেলে তা আনতে নেমে পড়া কিশোরদের বাঁচিয়ে নিজের প্রাণ বিসর্জন দেয়। এই মানুষই হলি আর্টিজান রেস্তোরাঁয় বন্ধুর জন্য নিজের জীবন উৎসর্গ করে। এই মানুষই একটা বিপন্ন হাতিকে উদ্ধার করতে এগিয়ে আসে, আর সেই হাতিটা মারা গেলে কাঁদে।
আমি বলি, মানুষ কাঁদুক। ঝরাপালকের বেদনায় বেদনার্ত হোক, একটা হরিণের মৃত্যুতে কাঁদুক, শালিকের মৃত্যুতে কাঁদুক এবং মানুষের সুখে-দুঃখে সে চোখের জল ফেলুক। মানুষের জীবন যেন তার কাছে সবকিছুর চেয়েই বেশি মূল্যবান বলে মনে হয়!
আমাদের নাগরিক সমালোচকদের চোখে ভারত থেকে আসা হাতিটার অনেক দোষ। একটা বড় দোষ যে সে ভারতের। ফেলানীর মৃত্যুর জন্য ওই হাতিটাই দায়ী। কিংবা রামপালে বিদ্যুৎকেন্দ্র বিতর্কে তারও দায় আছে। আর সবচেয়ে বড় কথা, সে মানুষ নয়, সে হাতি।
মৃত মানুষের জন্য পোষা প্রাণীর কাঁদার কাহিনি আমরা শুনেছি। মানুষের মৃত্যুতে প্রাণীরা কাঁদবে, সেটা খুব সচরাচর ঘটে না। কিন্তু মানুষ মানুষ হয়েছে, কারণ তার বোধ আছে, হৃদয় আছে, তার সংবেদন আছে। যে মানুষ একটা প্রাণীর মৃত্যুতে ব্যথা পায়, সে-ই মানুষ, সে-ই মানুষকে মানুষ রাখবে, তৃতীয় বিশ্বযুদ্ধ ঠেকাবে, অগ্রহণযোগ্য করে তুলবে চরমপন্থা, প্রত্যাখ্যান করবে জঙ্গিবাদ। আমাদের আজ এই রকম সহৃদয় নরম মনের মানুষই দরকার। গ্রামের চরাঞ্চলের সহজ সাধারণ মায়ায় ভরা অন্তরগুলোকেই আজ আমাদের চাই।
দুই.
আজ আমার গদ্যকার্টুন লেখার দিন। অভ্যাসবশত অরণ্যে রোদন করতে বসেছি। বরং গদ্যকার্টুনে ফেরা যাক।
হাতি নাকি বেশ বুদ্ধিমান প্রাণী। ভাবছি, হাতি যদি মানুষের চেয়েও বেশি বুদ্ধিমান হতো, তাহলে কী হতো?
হাতির নাম যে হাতি, এটা এসেছে তার হাত আছে বলে, এটা আমরা সবাই জানি। হাতির হাত হলো তার শুঁড়। তো ধরা যাক, হাতি মানুষের চেয়ে বুদ্ধিমান। তাহলে হাতি মানুষের আগে কম্পিউটার বানাত। সেই কম্পিউটার সে চালাত তার হাত দিয়ে। মানে শুঁড় দিয়ে। কি–বোর্ডগুলো কত বড় হতো ভাবুন।
এক হাতে হাতি অবশ্য বেশি তাড়াতাড়ি কম্পিউটার চালাতে পারত না। সম্ভবত বুদ্ধিমান প্রাণীটি তখন চেয়ারে বসে সামনের দুই পা দিয়ে কম্পিউটার চালাত। এবং যেহেতু সে বুদ্ধিমান, সে নিশ্চয়ই কি–বোর্ডে কির সংখ্যা কমিয়ে রাখত। তার এত হ্রস্ব–উকার দীর্ঘ–উকারের দরকার পড়ত না। আর ০ থেকে ৯ পর্যন্ত অঙ্ক না রেখে সে ০ আর ১ এই বাইনারি পদ্ধতিতেই হিসাবপাতি চালিয়ে নিত।
হাতি তার থাকার জন্য বড় বড় বাড়ি বানাত। বড় বড় গাছের গুঁড়ি টানার জন্য তখন হয়তো মানুষকে ব্যবহার করত। হাতির লিফটগুলো কত বড় হতো তাই ভাবছি। একটা লিফটে কতজন হাতি চড়তে পারত?
হাতি বেশি চালাক হলে কি শুধু তৃণভোজীই থাকত, নাকি ননভেজ হয়ে যেত? তাহলে তো হার্ট অ্যাটাকে অনেক হাতি মারা যেত। সে জন্য হাতিদের অনেক কার্ডিয়াক হাসপাতাল বানাতে হতো। তবে যেহেতু হাতি বুদ্ধিমান, সেহেতু সে সম্ভবত আমিষ এড়িয়েই চলত। তবে কলাগাছ কি সে কাঁটাচামচ দিয়ে খেত, নাকি এখন যেভাবে খায় সেভাবেই খেত? কলাগাছ কি সে রান্না করে একটু লবণ
ছিটিয়ে নিয়ে খেত? নাকি একেবারে সালাদের মতো কাঁচাই খেত?
বুদ্ধিমান হাতিরা কি জুতা পরত? হাতিদের ফুটবল খেলতে আমরা সার্কাসে দেখেছি। ফুটবল মাঠে কি তারা বুট পরে নামত!
হাতিদের সৌন্দর্য প্রতিযোগিতায় মিস ইউনিভার্স হতো যে হস্তিনীটি, সে কি যথেষ্ট মোটা থাকত? নাকি বেশ রোগা-পটকা হতো? হাতিরা কি ফেয়ার অ্যান্ড লাভলি ব্যবহার করে শ্বেতহস্তী হতে চাইত?
হাতিদের যুদ্ধক্ষেত্রে কি অশ্ববাহিনী থাকত! নাকি মনুষ্যবাহিনী থাকত!
হাতিদের দেশে দেশে কি সীমানা থাকত? বানের জলে কোনো মানুষ সীমানা পেরিয়ে অন্য দেশে ভেসে এলে হাতিরা কি তাকে উদ্ধারের চেষ্টা করত? উদ্ধার করার কাহিনি কি হাতিদের সংবাদপত্রে ছাপা হতো? টেলিভিশনে লাইভ দেখানো হতো? হাতিরা কি মানুষটাকে উদ্ধার করতে গিয়ে মেরে ফেলত। মানুষটা মরে গেলে হাতিরা কি কাঁদত? তখন অন্য হাতিরা কি হস্তী গণমাধ্যমের সমালোচনা করত? বলত, হাতিদের এত সমস্যা থাকতে মানুষকে নিয়ে কেন এত হইচই? আমাদের প্রতিবেশী দেশ সীমান্তে গুলি করে করে এত হাতি মারছে, সেটা নিয়ে তো কাউকে কাঁদতে দেখি না।
সীমান্তে মানব চোরাচালান বন্ধ করলেই সব সমস্যার সমাধান হয়ে যাবে, হাতিদের মন্ত্রী কি সেটা বলতেন?
হাতিদের দাবা খেলার ছকে কি হাতি নামের ঘুঁটি থাকত? সে কি শুধুই কোনাকুনি যেত? নাকি হাতির বদলে সেই ঘুঁটিটার নাম হতো মানুষ? আর তার চালটা হতো ৩-এর মতো প্যাঁচানো! হাতিদের কি ফেসবুক থাকত? মোবাইল ফোন? সেটা কি শুঁড় দিয়ে কানে ধরত?
এই সব প্রশ্নের জবাব আমাদের কাছে নেই। শুধু একটা প্রশ্নের জবাব আছে। হাতিরা সেলফি তুলতে সেলফি স্টিক ব্যবহার করত না! সেলফিটা হাতিরা খুব সহজে খুব ভালোভাবেই তুলতে পারত। আর এলিফ্যান্ট রোডের নাম হতো হিউম্যান রোড!
রংপুরে আমার আম্মার একটা বাসা আছে। তিন কাঠা জমি। ওপরে ঢেউটিন। পাঁচটা ঘর। একটা স্টোররুম। দুইটা বাথরুম। একটা রান্নাঘর। একটা উঠান। বাড়ির পেছনে চার কাঠা খোলা জমি। এখন আম, লেবু, কলাগাছ, লাউগাছ ও শিমগাছ আছে।
আমি ভাবছি, এটা হতে পারে একটা আদর্শ প্রাইভেট বিশ্ববিদ্যালয়। এটার নাম দেব উত্তর-দক্ষিণ-পূর্ব-পশ্চিম বিশ্ববিদ্যালয়। আজকাল অবশ্য বাংলা নাম তেমন আকর্ষণীয় বলে বিবেচ্য হয় না। তাহলে ওরিয়েন্টাল, অক্সিডেন্টাল ইউনিভার্সিটি অব অক্সফোর্ট কেমব্রিচ হারভার্ট নাম দিতে পারি। অক্সফোর্ট কেমব্রিচ হারভার্ট নামের বানানগুলো ইচ্ছা করেই একটু বদলে দেওয়া। যাতে আসল অক্সফোর্ড, হার্ভার্ড মামলা-টামলা করে না বসে।
আমাদের বাসার বাইরের এক চিলতে বারান্দাটাকে বানাব রিসেপশন কাম ওরিয়েন্টেশন হল। তারপরে যে ড্রয়িংরুমটা আছে, ১২ ফুট বাই ১২ ফুট, ওটা হবে ড. কুদরাত-এ-খুদা রেজিস্ট্রার হল। তার পাশে ১০ ফুট বাই ১০ ফুটের ঘরটা হবে সেমিনার রুম। ক্লাসও হবে, সেমিনারও হবে। মাটিতে পাটি বিছিয়ে বসিয়ে দিলে জনা তিরিশেক বসানো যাবে। আরও তিনটা ছোট ছোট রুম আছে। একটা হবে ওয়ারেন বাফেট বিজনেস ডিপার্টমেন্ট, একটা হবে বিল গেটস আইটি ডিপার্টমেন্ট, আরেকটা?
এখন কোন সাবজেক্টের ডিমান্ড বেশি? ইংলিশ? তাহলে ওটাকে ইংলিশ ডিপার্টমেন্ট বানাই? নাকি হিন্দি? শুনেছি, এখন নাকি হিন্দি ভালো চলছে! তাহলে তাই সই। বাংলাদেশের প্রথম কোনো বিশ্ববিদ্যালয়ে হিন্দি সাবজেক্ট খোলা হবে। ঢাকা বিশ্ববিদ্যালয়ে আছে ইংলিশ লিটারেচার। আমরা চালু করব হিন্দি ল্যাঙ্গুয়েজ অ্যান্ড বলিউডি কালচার অ্যাডভান্সড কোর্স। এতে হিন্দিতে অডিও ও ভিডিও সাক্ষাৎকার দেওয়া হাতে-কলমে শেখানো হবে। এটার নাম দিতে পারি ঐশ্বরিয়া বচ্চন ডিপার্টমেন্ট।
স্টোররুমে আমরা চাল, গম, পুরোনো জুতার বাক্স ইত্যাদি রাখতাম। ওটাকে বানাব স্টিফেন হকিং ল্যাবরেটরি কাম কম্পিউটার হল। রান্নাঘরটা অবশ্য কাঁচা। চারদিকে বাঁশের বেড়া। ওটাকে স্টিভ জবস গ্রিন টেকনোলজি রিসার্চ সেন্টার করা যাবে। বাড়ির উঠানটাকে বানানো যাবে টিএসসি। ক্যানটিন কাম মিংলিং কাম ব্রেইন স্টর্মিং সেন্টার। আর পেছনের বাগানটাকে কাজী অর্গানিক রিসার্চ সেন্টার।
আম্মা হবেন এই বিশ্ববিদ্যালয়ের চ্যান্সেলর। পদাধিকার বলে। কারণ জমি তাঁর, বাড়িও তাঁর। একজন ভাইস চ্যান্সেলর লাগবে। খেটেখুটে যাঁরা পিএইচডি করেছেন, তাঁদের পাওয়া মুশকিল হবে। তা না হলে কোনো টিভি চ্যানেলের মালিককে ভাইস চ্যান্সেলর করা যাবে। কোনো কিছুতেই না কুলালে একজন হোমিওপ্যাথি ডাক্তার ধরে আনব। নামের আগে ড. লেখা থাকবে।
আমরা ক্লাস নেব পোস্ট মডার্ন পদ্ধতিতে। দুটো বাথরুমের পেছনে নীল রঙের পর্দা ঝোলাব। তার সামনে স্কাইপে শিক্ষক দাঁড়াবেন। তিনি লেকচার দেবেন। দেশে ও দেশের বাইরে থাকা ছাত্ররা লেকচার শুনবে। আমরা তাদের ই-মেইল করে ক্লাসনোট পাঠিয়ে দেব। পরীক্ষা হবে অনলাইনে। পরীক্ষার শেষে গ্রেড দেওয়া হবে। বেশি টাকা দিলে এ প্লাস, মাঝারি টাকা দিলে বি, বা বেশি টাকা দিলে ৪, কম টাকা দিলে ২.৫।
বুদ্ধিটা কেমন? ভালো না?
রবীন্দ্রনাথ ঠাকুরের মতে, বই দুই ধরনের—পাঠ্যবই, আর অপাঠ্যবই। তিনি মনে করতেন, বোর্ড যে বইগুলো পড়ার জন্য তালিকাভুক্ত করে দেয়, সেগুলো হলো অপাঠ্য পুস্তক। আসলেই এই দুনিয়ায় স্কুলে আমরা যে কটা বই পড়ি, তার বাইরে লাখ লাখ বই আছে। তার চেয়েও বড় কথা, চারদিকে জীবনে, জগতে, মানুষে, প্রকৃতিতে, আকাশে-প্রান্তরে, ক্ষুদ্র না-দেখা কণায়, লক্ষ আলোকবর্ষ দূরের নক্ষত্রে অনেক বেশি জ্ঞান ছড়িয়ে আছে।
বিশ্ববিদ্যালয়ের কাছে আমরা চাই সেই উদার দৃষ্টিভঙ্গি। চোখ খুলে দেওয়া। দিগন্তটাকে বড় করে দেওয়া। কিন্তু তার
মানে এই না, একজন মানুষ সব দিক জানতে গিয়ে কোনো একটা বিষয়ে বিশেষজ্ঞ হবে না।
আমি তো মনে করি, আমার প্রস্তাবিত তিন কাঠা জমির বিশ্ববিদ্যালয় থেকে বা সেই ধরনের অন্য কোনো বিশ্ববিদ্যালয় থেকে যে ফার্স্ট ক্লাস ফার্স্ট হয়ে বেরোবে, তার চেয়ে ঢাকা বিশ্ববিদ্যালয়ের মাঠে-ঘাটে-মলে-টিএসসিতে, সোহরাওয়ার্দী উদ্যানে পাঁচ বছর যে শুধু হাঁটাহাঁটি করবে, সে অনেক ভালো মানুষ হবে, বড় মানুষ হবে।
বিশ্ববিদ্যালয়ের কাজ কারিগরি দক্ষতা দেওয়া নয়। গাড়ি চালানো শিক্ষা বা সাইকেল সারানো শিক্ষা বা চুল কাটার দক্ষতা
অর্জন করে যদি কেউ নিজেকে শিক্ষিত দাবি করে (তিনি শিক্ষিত হতেও পারেন, তবে ওই দক্ষতা তাঁর শিক্ষা নয়), তা যেমন হাস্যকর, তেমনি যোগ-বিয়োগ করতে শেখা, কম্পিউটার চালাতে শেখা, এ রকমের কারিগরি দক্ষতা মানুষকে শিক্ষিত করে না। একজন মানুষ নিরক্ষর হয়েও প্রজ্ঞাবান ও বিবেকবান হতে পারেন। সাহিত্য, ইতিহাস, সমাজবিজ্ঞান, দর্শন ও নৈতিকতার শিক্ষার কোনো পাঠক্রম না থাকলেও চলে। কিন্তু এসব না শিখলে কেউ শিক্ষিত হয় না। আবার জীবনও মানুষকে অনেক ঋদ্ধ করে। আমাদের মাশরাফি বিন মুর্তজার সাক্ষাৎকার পড়লে গভীর ও বিশাল অন্তর্দৃষ্টির পরিচয় পাওয়া যায়।
আমরা যখন সাম্প্রতিক জঙ্গি হামলার পেছনে বেসরকারি বিশ্ববিদ্যালয় বা বিদ্যালয় বা টেকনিক্যাল ইনস্টিটিউটের দায়ভাগ খুঁজছি, তখন এটা নিশ্চয়ই বেশি চাওয়া হবে না যে, তিন কাঠা জমির ওপরের ঢেউটিনের আমাদের বাড়িটাকে বিশ্ববিদ্যালয় বানানো ঠিক নয়। বিশ্ববিদ্যালয় একজন মানুষের হৃদয় আর দৃষ্টিকে বিশ্ববিস্তারী করে তুলবে, কুয়োর ব্যাঙ বানাবে না।ফেসবুককে বিশ্বাস করবেন না। ফেসবুকের ফেসকেও না, বুককেও না।
এই যেমন ধরুন, ফেসবুকে একটা মিম ছড়িয়েছিল। তাতে বলা হয়েছিল, যুক্তরাষ্ট্রের কংগ্রেসের ৫৩৫ জন সদস্যের মধ্যে ৩৬ জন পারিবারিক নির্যাতন করেছেন, ৭ জনকে গ্রেপ্তার করা হয়েছিল প্রতারণার অভিযোগে, দোকান থেকে পণ্য চুরির অভিযোগে গ্রেপ্তার হয়েছিলেন ৮ জন, ১৪ জনকে গ্রেপ্তার করা হয়েছিল মাদক-সংক্রান্ত মামলায়, ৮৪ জনকে আটক করা হয়েছিল মাতাল অবস্থায় গাড়ি চালানোর জন্য।
পুলিৎজার পুরস্কার পাওয়া অনলাইন পত্রিকা পলিটিফ্যাক্ট বলছে, এই পরিসংখ্যান সত্য নয়। হলেও এটা ১৯৯০ দশকে প্রচারিত একটা তথ্য। তখন যারা এই তথ্য প্রচার করেছিল, তাদের বিশ্বাসযোগ্যতা নিয়ে প্রশ্ন আছে।
কাজেই আমেরিকার যুক্তরাষ্ট্রের কংগ্রেসম্যানরা ভালো।
তবে তার চেয়েও ভালো বাংলাদেশের পবিত্র জাতীয় সংসদের মাননীয় সদস্যরা। তাঁরা ফুলের মতো সুন্দর, নিষ্কলঙ্ক আর সৌরভময়। তাঁদের মুখের বচন কোকিলের সুরেলা গানের মতো আমাদের কর্ণকুহরে সুধাবর্ষণ করে। তাঁরা আমাদের আদর্শ। তাঁরা যখন কথা বলেন, তা ফোনেই হোক কিংবা মাইক্রোফোনেই হোক, তা যদি কেউ রেকর্ড করে, তা স্কুল-কলেজের ছাত্রছাত্রীদের জন্য অবশ্যশ্রাব্য হওয়া উচিত।
আমরা জানি, প্লেটোর সংলাপ নামের বইয়ের কথা। সক্রেটিসের সঙ্গে প্লেটো যে কথোপকথন করেছেন, তা-ই লিপিবদ্ধ করে এই বইটি রচিত হয়েছে। আমাদের মাননীয় সাংসদদের কেউ কেউ সক্রেটিসের মতোই মহান দার্শনিক। সত্য সুন্দরের অন্বেষায় নিমগ্ন মহাজ্ঞানী মহাজন।
তাঁরা যা বলবেন, তাঁদের প্রতিটা কথা আমাদের লিখে রাখা উচিত। সেসব আমরা আমাদের পাঠ্যবইয়ে সংযোজিত করব। আমাদের শিক্ষার্থীরা সেসব পাঠ করবে। মুখস্থ করবে। সকালে-বিকেলে সেই বচনরাশি তারা আবৃত্তি করবে উচ্চ স্বরে। আমরাও সেসব শুনব। শুনে প্রাণ শীতল করব। মনকে আলোকিত করব। চেতনা শাণিত করব।
তারপর যদি কেউ সেই সব বাণী ঠিকমতো মুখস্থ ও কণ্ঠস্থ করতে ব্যর্থ হয়, তাদের আমরা কান ধরে উঠতে-বসতে বাধ্য করব। কানে ধরে ওঠবস না করলে কেউ মানুষ হয় না। আমাদের ছোটবেলায় আমরা ছেলে-ভোলানো হাসির গল্প শুনেছি।এক বাবা তাঁর ছেলেকে পাঠশালায় দিয়ে গুরুমশাইকে বলছেন, ‘একে মানুষ করে দিন।’ গুরুমশাই বলছেন, ‘কত গাধা পিটিয়ে মানুষ করলাম, একেও মানুষ করে ফেলব।’
পাশ দিয়ে যাচ্ছিল এক কৃষক। সে ভাবল, এখানে গাধাকে পিটিয়ে মানুষ করে দেওয়া হয়! তাহলে আমার গাধাটাকেও কেন নিয়ে আসি না। সে সত্যি সত্যি তার গাধাটাকে পাঠশালায় নিয়ে এসে বলল, ‘গুরুমশায়, একে মানুষ করে দিন।’
আমাদের গুরুমশাইরাও আমাদের মানুষ করেছেন কান ধরিয়ে, ওঠবস করিয়ে।
কাজেই আমাদের যে শিক্ষার্থীরা অত্যন্ত গুরুত্বপূর্ণ কোনো একজাতীয় সাংসদের ততোধিক গুরুত্বপূর্ণ সংলাপ শুনতে, হৃদয়ঙ্গম করতে এবং মুখস্থ বলতে ব্যর্থ হবে, তাকে আমরা কানে ধরে উঠিয়ে-বসিয়ে মানুষ করব।
শিক্ষামন্ত্রীর উচিত এই সংলাপটিকে বিভিন্ন ভাষায় অনুবাদ করে বই হিসেবে প্রকাশ করা। বাংলাদেশের ছয় কোটি শিক্ষার্থী এই বই পড়বে বাংলায়। কিন্তু পৃথিবীর আরও ৪০০ কোটি শিক্ষার্থীকে বঞ্চিত করা সংগত হবে না। তাদের জন্য এই একজন বাংলাদেশি সাংসদের মহামূল্যবান সংলাপটিকে ইংরেজি, চীনা, স্প্যানিশ, ফরাসি, জার্মান, ইতালীয়, হিন্দি ইত্যাদি ভাষায় অনুবাদ করে বই হিসেবে ছড়িয়ে দিতে হবে। পৃথিবীর সব দেশের স্কুল, কলেজ, বিশ্ববিদ্যালয়ে এই সংলাপ পঠিত হবে। শিশুরা আলোকিত হবে। বিশ্ববিদ্যালয়ে এটা নিয়ে গবেষণা হবে, অভিসন্দর্ভ রচিত হবে। অনেকেই পিএইচডি ডিগ্রি লাভ করবে এই সংলাপের ওপর ভিত্তি করে।
কেউবা গবেষণা করবেন এই সংলাপের ভাষার মাহাত্ম্য ও সৌন্দর্য নিয়ে। কেউবা গবেষণা করবেন এই সংলাপের রাজনৈতিক তাৎপর্য নিয়ে। ক্ষমতার সঙ্গে ভাষার সম্পর্ক কতটা গভীর, তা নিয়ে চুলচেরা বিশ্লেষণ হবে। কেউ গবেষণা করবেন এই সংলাপের স্বাস্থ্যগত উপাদান নিয়ে। শারীরবৃত্তীয় তাৎপর্য নিয়ে অনুপুঙ্খ পর্যালোচনা করা যাবে। কেউবা গবেষণা করবেন কণ্ঠস্বরের নিপুণ কারুকার্য নিয়ে। স্বরের প্রক্ষেপণ, শব্দযন্ত্রের ওঠানামার সঙ্গে শ্রোতাদের মুগ্ধতার যে আনুপাতিক সম্পর্ক বিদ্যমান, তা নিয়ে দার্শনিক বিশ্লেষণ অবশ্যই মানবজাতিকে উপকৃত করবে। সারা পৃথিবী ধন্য ধন্য করবে। যেমন এখন ধন্য ধন্য করছে সমগ্র জাতি। পৃথিবীর মানুষ দেখবে, এই পৃথিবীতে একটা দেশ আছে, যেখানে একজন মাননীয় সাংসদ আছেন, যিনি কথাবার্তায় বংশগৌরবে পারিবারিক ঐতিহ্যে সারা পৃথিবীর মানুষের জন্য, রাজনীতিবিদদের জন্য, আইনপ্রণেতাদের জন্য, কোমলমতি শিক্ষার্থীদের জন্য আদর্শ হতে পারেন। বাংলাদেশের মুখ এভাবে উজ্জ্বল হবে।
বাংলাদেশে সব আছে। শুধু একজন দার্শনিক নেই। আমরা এত দিনে একজন দার্শনিক পেলাম। সক্রেটিসের সঙ্গে প্লেটোর সংলাপের মতোই যাঁর সংলাপ পৃথিবীতে টিকে থাকবে হাজার বছর। সারা পৃথিবীর পাঠাগারে পাঠাগারে আর্কাইভে আর্কাইভে যা সংরক্ষিত থাকবে। যা পৃথিবীর অন্ধ মানুষকে পথ দেখাবে, দিশাহীনকে দেবে দিশা, শক্তিহীনকে দেবে সাহস, আশাহীনের মনে জাগাবে আশা।
কী আশা? যে আমিও পারব।
তিনি পারেন। তিনি পেরেছেন। তাঁর পরিবার পারে। পেরেছে। আমরাও পারতে পারি। শুধু আমাদেরও অর্জন করতে হবে এই যোগ্যতা। মুখের ভাষা হতে হবে পাস করা। বাহু হতে হবে পেশল।
ফেসবুক ব্যবহারকারীরা যে মন্তব্যই করুন না কেন, যে স্ট্যাটাসই দিন না কেন, আমরা সেসব গ্রাহ্য করব না। আমরা তাঁকে ধন্য ধন্য করব।এই কথাগুলো আমাদের জাতীয় জীবনে সব সময়েই প্রাসঙ্গিক। পাগলে কী না বলে! আমাদের নেতা–নেত্রীরা, আমাদের কর্তাব্যক্তিরা, আমাদের কলাম লেখকেরা, আমাদের টক শো-আলোচকেরা সারাক্ষণই বকর বকর করেন। সেসব কথার অনেক কথাই বাজে কথা। সেসব শুনলে নিজেই নিজেকে সান্ত্বনা দিতে থাকি—পাগলে কী না বলে। এই সব বাজে কথা যেমন সরকারি নেতারা বলেন, তেমনি বলে থাকেন বিরোধী নেতারাও। উভয়েই পাগল—ক্ষমতার পাগল, কেউ পাগল হয়েছেন অভাবিতভাবে মন্ত্রী হয়ে, কেউ পাগল হয়েছেন ক্ষমতা না পেয়ে। কিংবা ক্ষমতা হারিয়ে। ক্ষমতায় গিয়ে যাঁরা পাগল হয়েছেন, তাঁদের কথাবার্তা বিটিভিতে প্রায়ই শুনতে হয়, কিন্তু ক্ষমতায় না যেতে পেরে মানুষ কতটা পাগল হলে মুক্তিযুদ্ধে শহীদের সংখ্যা নিয়ে প্রশ্ন তুলতে পারেন কোনো দায়িত্বশীল নেতা, তা বোঝার জন্য বিটিভি দেখা যথেষ্ট নয়!
গুণীজনে করো নতি—এই আপ্তবাক্য সব সমাজে সব সময়েই সত্য। বাংলাদেশেরও উচিত প্রকৃত গুণীজনকে শ্রদ্ধা জানানো, তাঁদের গুণগুলোকে দেশের কাজে লাগানোর পরিবেশ তৈরি।
টাকায় কী না হয়—এই বাক্য বাংলাদেশের বেলায় যত সত্য, অন্য দেশের বেলায় ততটা হয় কি না, জানি না। টাকা থাকলে নাকি এই দেশে বাঘের দুধ কিনতে পাওয়া যায়। আমার ধারণা, চিড়িয়াখানার কর্মচারীদের টাকা দিলে বাঘের দুধ পাওয়া খুব কঠিন হবে না। কিন্তু টাকা দিয়ে এই দেশে হল-মার্ক কেলেঙ্কারি করে পার পাওয়া যায়, শেয়ার মার্কেট কেলেঙ্কারি করে গৌরবে মাথা উঁচু করে চলা যায়।
দীনে দয়া করো—কথাটার ব্যাখ্যা আগে কী ছিল জানি না। এখন এটা দাঁড়িয়েছে, রাষ্ট্রীয় পুরস্কার দিন। আমাকে একটা পদক দিন, একটা প্লট দিন, কিছুই দেবেন না, তাহলে অন্তত একটা মন্ত্রিত্ব বা মন্ত্রিত্বের মর্যাদার পদ দিন। তাও না দিলে একটা দলীয় পদ দিন। তাও নাই, তাহলে আমাকে ভিসি বানিয়ে দিন, ডিজি বানিয়ে দিন, অন্তত একটা টেলিভিশন দিন। অন্তত একটা ব্যবসা দিন, লাইসেন্স দিন, বেচে দিই। কথা বাড়াব না।
পরাজয়ে ডরে না বীর—এই কথাটা বোধ হয় আর প্রযোজ্য নয়। পরাজিত হলে না ডরে কোনো উপায় নেই। উইনার্স টেক ইট অল। আর পরাজিতের জন্য থাকে লাঞ্ছনা, গঞ্জনা, নির্যাতন, গুম। কাজেই এই দেশে আর কোনো বীর নেই, বীর থাকার উপায় নেই। সে কারণেই সবাই জয় চায়, যেকোনো প্রকারে। যে বীর, সে জয়ী হয়। যে জিতেগা ওয়ি হ্যায় সিকান্দার।
তিলে তৈল থাকে—আহ্। এই তিল গালের তিল নয়, এই তিল নিমকিতে দেওয়া হয় যে তিল, সেই তিল। সেই তিল পিষলে তেল বেরোয়। মানে হলো, তিলে তৈল থাকে। আর সেই তৈল দিয়ে কী হয়! কী না হয়! তেলে চাকা ঘোরে, শরীর নাদুসনাদুস হয়, পদোন্নতি হয়, মন্ত্রিত্ব বজায় থাকে, ব্যবসা-পদ-লাইসেন্স-প্লট মেলে। তেলে পিদিম জ্বলে, মোগলাই রান্না হয়, তেলে গাড়ি চলে, তেলে দেশ চলে। বিস্ময়কর নয় যে বিদেশি বিজ্ঞানীরা বলেন, বাংলাদেশ তেলের ওপরে ভাসছে। কিন্তু আজকে, এই মুহূর্তে পৃথিবীজুড়ে ‘পা গুটা দীপতি’ নয়, যে সূত্রটা কাজ করছে তা হলো, পা নামা দীপতি। পানামা পেপারস দুনিয়ার পা নামিয়ে দিয়েছে। পানামার মতো কতগুলো দেশ আছে, যেসব দেশে কাগুজে প্রতিষ্ঠান দাঁড় করিয়ে সেখানে টাকা রাখা যায়, সেই দেশে তা বৈধ। এখন দেখা যাচ্ছে, পৃথিবীর বহু গণ্যমান্য ব্যক্তিরা নিজের দেশের আয়কর ফাঁকি দিতে সেসব দেশে টাকা পাচার করেছেন।
শুনে বাংলাদেশের বড় মানুষেরা হাসছেন। মেসির মতো খেলোয়াড়ের আয়ের উৎস বৈধ। মেসি ফুটবল খেলে টাকা আয় করেছেন, বহুত কষ্ট তাঁকে করতে হয়েছে। গোলের দিকে যখন বল নিয়ে তিনি ছুটে যান, বুটের পর বুট ধেয়ে আসে তাঁর দুই পায়ের দিকে। দুটো পা বাঁচিয়ে তাঁকে খেলে যেতে হয়, আর গোল পেতে হয়। সে জন্য তিনি টাকা পান। সেই টাকার মোটা অংশ আয়কর হিসেবে দিয়ে দিতে হবে। তাই তিনি পথ খুঁজতেই পারেন পানামায় কিংবা অন্য কোথাও রাখার। কিন্তু বাংলাদেশের বহু বড়লোকের টাকা মেসির মতো ফুটবল খেলে আয় করা না। কুমিল্লার একজন পুরোনো বাসনকোসন বিক্রেতার ছেলে ব্যাংক থেকে কয়েক হাজার কোটি টাকা ঋণ নিয়েছেন, আর ফেরত দেননি। এখন ওই ভদ্রলোক ওই টাকা রাখবেন কোথায়? আর যিনি হাজার কোটি টাকা ব্যাংক থেকে তুলবেন, তিনি যে শতকোটি আশপাশে ছিটাতে কার্পণ্য করবেন না, তাও তো আমরা জানি। এই দেশে টাকা আয় করতে ফুটবল খেলতে হয় না, কৌন বনেগা ক্রোড়পতি করতে হয় না, শুধু ব্যাংকের টাকা, শেয়ার মার্কেটের টাকা, প্রকল্পের টাকা, ঠিকাদারির টাকা, গম কেনার টাকা পকেটে পুরলেই হলো। কাউকে গুম করলে টাকা, গুম না করলে টাকা, কখনো কখনো খবর প্রকাশ করলে টাকা, না করলেও টাকা। কাউকে বদলি করলে টাকা, বদলি না করলেও টাকা। কাউকে চাকরি দিলে টাকা, চাকরির আশ্বাস দিলেও টাকা। সেই সব টাকার পরিমাণ কত? অর্থমন্ত্রী বলেছেন, দুই হাজার কোটি টাকা কোনো টাকাই না। আমরা আদার ব্যাপারী, আমরা প্রথম প্রথম হাঁ হয়ে যেতাম, এখন এত হাজার কোটি টাকার গল্প শুনি আর টক শো শুনি যে নিজেরও মনে হয়, আট শ কোটি টাকা এমন কী!
পানামা পেপারস মেসির কিংবা পুতিনের বা অমিতাভের পা স্বর্গ থেকে মাটিতে নামাতে পারে। আমার ধারণা, আমাদের বড়লোকেরা বরং আফসোস করছেন, আরে আমার নাম কেন ওই তালিকায় নেই। থাকলে তো প্রেস্টিজের বিশ্বায়ন হতো। অনির্ভরযোগ্য সাইট দেখাচ্ছে, বাংলাদেশের দুটো কোম্পানি আছে ওই পানামার দলে। মে মাস নাগাদ জানা যাবে হয়তো, বাংলার গৌরব বৃদ্ধিতে অবদান কারা রাখতে পারলেন।
আমি গোপন ঈর্ষায় দীর্ঘশ্বাস ফেলি, ইশ্, যদি আমার নামটা ওই তালিকায় ভুল করেও থাকত। ভুল করে একজন গরিবের অ্যাকাউন্টে মিলিয়ন টাকা চলে গিয়েছিল এই বাংলায়, ভুল করে আমার নামটা পানামা পেপারসে উঠতে পারে না! কম্পিউটারও তো ভুল করে। আজকে একটা নির্ভেজাল কৌতুক বলি।
একজন প্রকৌশলী আর একজন কম্পিউটার প্রোগ্রামার ট্রেনে ভ্রমণ করছেন পাশাপাশি আসনে বসে।
অনেক দূরের পথ। দীর্ঘ সময় লাগবে। কম্পিউটার প্রোগ্রামার বললেন, আসুন, সময় কাটানোর জন্য একটা মজার খেলা খেলি।
প্রকৌশলী বললেন, প্রকৌশলীরা মজার খেলা কী, তা জানে না।
প্রোগ্রামার বললেন, খুব সোজা। আমি শিখিয়ে দিচ্ছি। আমি আপনাকে একটা প্রশ্ন করব। আপনি যদি উত্তর পারেন, আমি আপনাকে দেব ১০ ডলার। আর আপনি যদি উত্তর না পারেন, আপনি আমাকে দেবেন ১০ ডলার। একই ভাবে আমাকে প্রশ্ন করবেন আপনি। আমি পারলে আপনি আমাকে দেবেন ১০ ডলার, না পারলে আমি আপনাকে দেব ১০ ডলার।
প্রকৌশলী হাই তুলে বললেন, ভাই, আমি ক্লান্ত, একটু ঘুমিয়ে নিই।
প্রোগ্রামার বললেন, আচ্ছা, আপনি দেবেন ১০ ডলার, কিন্তু আমি দেব ১০০ ডলার।
প্রকৌশলী বললেন, আচ্ছা।
প্রোগ্রামারের প্রথম প্রশ্ন: বলুন তো পৃথিবী থেকে চাঁদের দূরত্ব কত?
প্রকৌশলী বললেন, জি না। জানি না। তিনি পকেট থেকে ১০ ডলার বের করে প্রোগ্রামারের হাতে দিয়ে দিলেন। তারপর বললেন, এবার আপনি বলুন, কোন প্রাণী তিনটা পা নিয়ে পাহাড়ে ওঠে আর চারটা পা নিয়ে পাহাড় থেকে নামে।
প্রোগ্রামার বললেন, ঠিক আছে। আমি গুগল করে বলছি। তিনি গুগল করলেন। বন্ধুদের ই-মেইল করলেন। এই প্রশ্নের উত্তর কারও জানা নেই।
তিনি তখন ১০০ ডলার বের করে প্রকৌশলীর হাতে দিয়ে বললেন, এবার আপনি বলুন তো এই প্রশ্নের উত্তর কী? কোন প্রাণী তিন পা নিয়ে পাহাড়ে ওঠে, চার পা নিয়ে নামে।
প্রকৌশলী পকেটে হাত দিয়ে ১০ ডলার বের করে প্রোগ্রামারের হাতে দিয়ে দিলেন।
প্রকৌশলী আর ডাক্তারের বাহাসের কৌতুকটা পুরোনো।
দুজন ডাক্তার আর দুজন ইঞ্জিনিয়ার ট্রেনে উঠেছেন।
প্রকৌশলীরা জিজ্ঞেস করলেন, আচ্ছা ডাক্তার ভাইয়েরা, আপনারা কটা টিকিট কেটেছেন।
ডাক্তাররা বললেন, দুইটা। আপনারা?
একটা।
চেকার এলে কী করবেন?
দেখেন কী করি।
যখন চেকার এল, তখন দুই প্রকৌশলী গিয়ে এক বাথরুমে ঢুকল। চেকার বাথরুমের দরজায় টোকা দিলে তাঁরা একটা টিকিট বের করে দিলেন। চেকার টিকিট পরখ করে চলে গেল।
ডাক্তার দুজন অবাক।
ফেরার সময় আবার প্রকৌশলী দুজন জিজ্ঞেস করলেন ডাক্তার দুজনকে, আপনারা কটা টিকিট করেছেন?
ডাক্তাররা বলল, একটা। আপনারা?
আমরা করি নাই।
কী করবেন চেকার এলে?
দেখেন না কী করি।
চেকার আসছে। ডাক্তার দুজন গিয়ে বাথরুমে ঢুকল। ইঞ্জিনিয়ার সেই দরজায় গিয়ে নক করল। ডাক্তাররা টিকিট বের করে দিল। সেই টিকিট নিয়ে দুই ইঞ্জিনিয়ার আরেকটা বাথরুমে ঢুকে গেল।
কৌতুক দুইটাই হাসির। কিন্তু এর অন্তর্নিহিত বাণী প্রকৌশলীদের জন্য ভালো নয়। কারণ, এর মাধ্যমে আমরা এই বার্তা পাই যে প্রকৌশলীরা চালাক, কিন্তু সেই চালাকি তাঁরা ফাঁকি দেওয়ার জন্য ব্যবহার করেন। একজন প্রকৌশলী হিসেবে আমি এই কৌতুক দুইটারই প্রতিবাদ জানাই। বিশেষ করে দ্বিতীয়টার। আমরা প্রকৌশলীরা সব সময় টিকিট কেটেই ট্রেনে উঠি। টিকিট ছাড়া ট্রেনে ওঠার অপবাদ আমাদের কেউ দিতে পারবে না।
বিভিন্ন পেশাজীবীর বাহাস নিয়ে অনেক কৌতুক প্রচলিত আছে।
ডাক্তার, ইঞ্জিনিয়ার, রাজনীতিবিদদের মধ্যে কথার প্রতিযোগিতা হচ্ছে।
কোন পেশা সবার আগে পৃথিবীতে এসেছে।
ডাক্তার বললেন, অবশ্যই ডাক্তারি পেশা। প্রথম মানুষ এল পৃথিবীতে, তাদের সন্তান জন্ম নিল, শুরু হয়ে গেল ডাক্তারি।
ইঞ্জিনিয়ার বললেন, না, না। তারও আগে মহাবিশ্ব ছিল লন্ডভন্ড। সৃষ্টিকর্তা সেসবকে সুশৃঙ্খল করলেন। সেটা অবশ্যই একটা ইঞ্জিনিয়ারিং কাজ। কাজেই প্রকৌশলবিদ্যাই পৃথিবীর আদিতম বিদ্যা।রাজনীতিবিদ তখন মিটিমিটি হাসছেন।
বাকি দুজন বললেন, কী ব্যাপার, আপনি হাসেন কেন?
রাজনীতিবিদ বললেন, ইঞ্জিনিয়ারিং বিদ্যা মহাবিশ্বকে সুশৃঙ্খল করল বটে, কিন্তু মহাবিশ্বটাকে বিশৃঙ্খল করলটা কে?
এসবই কৌতুক। কৌতুক বলা শেষ। এবার বলি একটা টৌতুক। শুনতে পেলাম, আমাদের ঢাকা শহরের একটা ফ্লাইওভার বানানো যখন প্রায় শেষ, তখন টের পাওয়া গেছে, এগুলো আসলে যেসব গাড়ি রাস্তার ডান দিক দিয়ে যায়, সেসবের জন্য ডিজাইন করা। আমাদের দেশে এবং বিলাতে ড্রাইভাররা বসেন গাড়ির ডান পাশে। আমেরিকায় ড্রাইভাররা বসেন গাড়ির বাঁ দিকে। আমরা রাস্তার বাঁ দিকে চলি। আমেরিকানরা রাস্তার ডান দিকে চলে। এই জন্য ব্রিটিশরা বলে থাকে, আমেরিকার সবকিছু উল্টো। তারা রাস্তার ডান দিক দিয়ে চলে, তেলকে বলে গ্যাস আর ফুটবল খেলে হাত দিয়ে।
তো আমরা চলি ব্রিটিশ নিয়মে, ফ্লাইওভার নাকি বানিয়ে ফেলেছি আমেরিকান নিয়মে, এখন নাকি অনেকটা কেঁচে গণ্ডূষ করতে হবে। ভেঙে আবার বানাতে হবে। এটার সত্য-মিথ্যা জানি না। যদি সত্য হয়, বোঝাই যাচ্ছে ডিজাইনাররা আমেরিকান কোনো কপি বুক থেকে ডিজাইনটা নিয়ে ঢাকার রাস্তায় হুবহু বসিয়ে দিয়েছেন।
আমরা এ ধরনের ঘটনা ডাক্তারির ক্ষেত্রে ঘটেছে বলে সংবাদপত্রে কখনো কখনো পড়েছি। যেমন, ডান পায়ে সমস্যা, ডাক্তার সাহেব ভুলে বাঁ পা কেটে ফেলেছেন। কৌতুক আছে, রোগী বলছে, ডাক্তার সাহেব গতবার যে দাঁত তুলেছিলেন, খুব ব্যথা পেয়েছিলাম, এবার যে সহজেই উঠে গেল, ব্যাপার কী! ডাক্তার বললেন, ইয়ে মানে, ভুলে দাঁত ভেবে আমি আপনার আলজিব তুলে ফেলেছি।
কৌতুকের কোনো আগা-মাথা নেই, আলজিব তুললে মানুষ কথা বলবে কী করে?
সম্প্রতি অধ্যাপক আনিসুজ্জামান প্রকৌশলীদের নিয়ে একটা বক্তৃতা দিয়েছেন। তাতে তিনি আফসোস করেছেন, দেশের সবচেয়ে মেধাবী ছাত্ররা প্রকৌশলী হয়, তা সত্ত্বেও দেশের নীতিনির্ধারণী বিষয়ে প্রকৌশলীদের অংশ নেওয়ার সুযোগ খুব কম। বিষয়টা অবশ্যই চিন্তা করার মতোই। মেধাবীরা দেশের উন্নয়নে ও নীতিনির্ধারণে আরও বেশি করে অংশ নিক, সেটা সবাই চাইব। যেমন চাইব, মেধাবীরা শিক্ষকতায় আসুন। এবং মর্যাদা পান। সম্মান পান।
আমরা ছোটবেলায় কবিতা পড়েছিলাম, ‘বাদশাহ আলমগীর—/ কুমারে তাঁহার পড়াইত এক মৌলভী দিল্লীর।’ সেই শাহজাদা তার শিক্ষকের পায়ে পানি ঢেলে দিচ্ছিল, তা দেখে বাদশা রেগে যান এবং বলেন, আমি খুব দুঃখ পেয়েছি, আপনার ছাত্র কেন শুধু পানি ঢেলে দেবে। কেন সে নিজ হাতে আপনার পা প্রক্ষালন করে দেয়নি।
সেই দিল্লিও নেই। সেই আলমগীরও নেই। কিন্তু সেই শিক্ষকও কি আছেন? আমাদের মূল্যবোধের ব্যাপক বদল ঘটেছে। পত্রিকায় বিজ্ঞাপন ছাপা হয়েছে—পাত্রী চাই, পাত্রী চাই, মাধ্যমিক বিদ্যালয়ের শিক্ষকের জন্য পাত্রী চাই। মাসিক আয় দুই লাখ টাকা।
তাহলে আর এই বিজ্ঞাপনকে আমরা কেন দোষ দেব? পাত্রী চাই। ঢাকায় বাড়ি আছে এমন পাত্রী চাই। বাড়ির ফটোসমেত যোগাযোগ করুন।আমাদের বন্ধুসংখ্যা কত হতে পারে? যুক্তরাজ্যের বিজ্ঞানী ডানবার বলছেন, আমাদের গড়ে ৫ জন ঘনিষ্ঠ বন্ধু, ১৫ জন সেরা, ৫০ জন ভালো এবং ১৫০ জন সাধারণ বন্ধু থাকতে পারে। এর বাইরে ৫০০ জন থাকতে পারে জানাশোনা, ১ হাজার ৫০০ জন একবার দেখার মানুষ। তাহলে সব মিলিয়ে দাঁড়াল বন্ধু থাকতে পারে ২২০ জন, পরিচিতসহ থাকতে পারে ২ হাজার ২০০ জন। এর বাইরে আর কাউকে ধারণ করা কারও মস্তিষ্কের পক্ষে সম্ভব নয়।
শুনে আমি দীর্ঘশ্বাস ফেলি। আমার যদি একজনও ভালো বন্ধু থাকত!
ঘনিষ্ঠ বন্ধু! পাঁচজন! দীর্ঘশ্বাস! দীর্ঘশ্বাস!
ফরাসি কবি শার্ল বোদলেয়ারের একটা কবিতা আছে—কবি বুদ্ধদেব বসু সেটার অনুবাদ করেছিলেন—‘অচেনা মানুষ’।
‘বলো আমাকে, রহস্যময় মানুষ, কাকে তুমি সবচেয়ে বেশি ভালোবাসো:
তোমার পিতা, মাতা, ভ্রাতা অথবা ভগ্নীকে?
পিতা, মাতা, ভ্রাতা, ভগ্নী—কিছুই নেই আমার।
তোমার বন্ধুরা?
ওই শব্দের অর্থ আমি কখনো জানিনি।
তোমার দেশ?
জানি না কোন দ্রাঘিমায় তার অবস্থান।
সৌন্দর্য?
পারতাম বটে তাকে ভালবাসতে—দেবী তিনি, অমরা।
কাঞ্চন?
ঘৃণা করি কাঞ্চন, যেমন তোমরা ঘৃণা করো ভগবানকে।
বলো তবে, অদ্ভুত অচেনা মানুষ, কি ভালবাসো তুমি?
আমি ভালোবাসি মেঘ চলিষ্ণু মেঘ ঐ উঁচুতে ঐ উঁচুতে...
আমি ভালবাসি আশ্চর্য মেঘদল!’
এই কবিতায় কবি বলছেন, তিনি বন্ধুদের ভালোবাসেন না, তিনি ‘বন্ধু’ শব্দের সঠিক অর্থই জানেন না। তাহলে তিনি কী ভালোবাসেন? তিনি ভালোবাসেন মেঘ। চলিষ্ণু মেঘ। আকাশের অনেক উঁচুতে সঞ্চরণশীল আশ্চর্য মেঘদলকে।
আমারও সেই অবস্থাই। এই জীবনে বন্ধু ‘পাইলাম’ না! কাজেই আমি আকাশের মেঘ ভালোবাসি।
পাঁচজন ঘনিষ্ঠ বন্ধু! একজনই হয় না। আমার তো পাঁচজন শত্রুই নেই। বন্ধু আসবে কোত্থেকে!
এ ব্যাপারেও কবি আল মাহমুদের কবিতাই আমার মনের কথা:
‘আমি সারা শহর একজন সুহৃদ খুঁজে বেড়াচ্ছি
এখন আমার একজন বন্ধু দরকার।’
বন্ধু যে পাইনি, এ জন্য আমিই দায়ী। এর কারণ আমি আত্মত্যাগ করতে জানি না। বন্ধু সেই যে নিজের সুখ-স্বাচ্ছন্দ্য বন্ধুর সঙ্গলাভের আশায় ত্যাগ করতে জানে। আমি রাত দশটার পর জেগে থাকতে পারি না। এবং ঘুমানোর জন্য বিছানা পাব না, বালিশের বদলে ডিকশনারি মাথার নিচে রাখতে হবে—এই রকম পরিস্থিতি হবে জানতে পারলে সেখানে আমি যাবই না। এই লোকের বন্ধু হবে কী করে! আমেরিকার সাবেক প্রেসিডেন্ট নিক্সন (বাংলাদেশের মুক্তিযুদ্ধে পাকিস্তানের পক্ষ নিয়েছিলেন, গণহত্যার জন্য এখন তাঁকেও দায়ী করা হয়) বলেছিলেন, ‘আমার জন্য এটা প্রকৃতিদত্ত নয় যে আমি একটা দোস্ত-দোস্ত টাইপ ছেলে হব।’ আমিও সেই রকম। ইয়ার-দোস্ত বলতে যা বোঝায়, আমি সেই রকম নই-ই। আমাকে কেউ তুই বললেই আমি বিরক্ত হই। পরিবারের বাইরে আমাকে ‘তুই’ বলেন, এমন মানুষ খুব কমই আছেন। সুতরাং আমি নিঃসঙ্গ! আমি প্রায় রাষ্ট্রপতির মতো নিঃসঙ্গ।
তাহলে আমার ক্লাসমেটরা? আমার বিদ্যালয় কিংবা বিশ্ববিদ্যালয়ের সহপাঠী ও বড়-ছোট ভাইবোনেরা! আমার সহকর্মীরা? পাড়ায় যাদের সঙ্গে ফুটবল খেলেছি, তারা? তারা ওই ২ হাজার ২০০ জনের মধ্যে পড়বে।
বন্ধুত্ব এক আশ্চর্য সম্পর্ক। নারী-পুরুষের সম্পর্কের মধ্যে প্রকৃতির প্ররোচনা থাকে, আত্মীয়তার মধ্যে স্বার্থ থাকে, কিন্তু বন্ধুর সঙ্গে বন্ধুর কোনো বৈষয়িক লেনদেন থাকে না। কাজেই পরিচিত মানেই বন্ধু নয়। বন্ধু সেই, যে বিপদে তোমাকে ত্যাগ করবে না। সেই যে ইশপের গল্পে ভালুকটি নিশ্বাস বন্ধ করে মরার মতো পড়ে থাকা বন্ধুটিকে বলেছিল, ‘যে বিপদে তোমাকে ছেড়ে গাছে উঠে পড়ে, সে তোমার বন্ধু নয়,’ এটা হলো হাজার কথার এক কথা।
কিন্তু সে রকম বন্ধু কি আমরা পাব? যে ভালুক এলে আমাকে ফেলে রেখে গাছে উঠে পড়বে না! চাচা আপন প্রাণ বাঁচা বলে সবাই তো পালাবে। (সত্যি কথা বলতে কি, ওই পালানোর দলে সবার আগে থাকব আমি)
কাজেই কেউ আমার বন্ধু কি না জানি না, আমি কারও বন্ধু নই। ‘কারও কেউ নই তো আমি, কেউ আমার নয়, কোনো নাম নেই কো আমার শোনো মহাশয়’।
আহা রে, তোমায় বুঝি কেউ ভালোবাসে না!
এত কথা উঠল ২১ জানুয়ারি প্রথম আলোর বিজ্ঞান প্রযুক্তি পাতায় প্রকাশিত রয়্যাল সোসাইটি ওপেন সায়েন্স সাময়িকীর একটা গবেষণার ফলাফল থেকে। এই যে ফেসবুকে আমাদের হাজার হাজার বন্ধু, এটা কি স্বাভাবিক?
বিজ্ঞানীরা বলছেন, না, স্বাভাবিক না। ১৫০ বন্ধুর বেশি তোমার মস্তিষ্ক মনেই রাখতে পারবে না।
তাহলে এই যে আমার পাঁচ হাজার বন্ধু, ওরা কারা?
হতাশ হবেন না। ওরা হলো, ভার্চ্যুয়াল বন্ধু। যা থাকার মতো, আসলে যা নেই।
মালয় দ্বীপে এক যে বোকা শেয়ালে,
লাগলে ÿক্ষুধা মুরগি এঁকে দেয়ালে,
আপন মনে চাটতে থাকে খেয়ালে।
এখানে শেয়ালটা বাস্তব, ক্ষুধাটা বাস্তব, তবে মুরগিটা ভার্চ্যুয়াল। আমি এর বেশি কিছু বলব না, আমার লেখা বাচ্চারা পড়ে।
আমাদেরও এখন অনেক বন্ধু। হাজার হাজার। কিন্তু কাজের বন্ধু আছে কি?
ফেসবুকে একটা স্ট্যাটাস দিলে কী সব কমেন্টস যে আসতে থাকে।
ধরা যাক, আমি স্ট্যাটাস দিলাম—‘আজ খুব শীত পড়েছে’, তাহলে তার নিচে কমেন্টস আসবে— শীতের দিনে শীত পড়ব নাকি গরম পড়ব? একটা কম্বল পাঠায় দিয়েন। ঢাকা শহরে সুরম্য অট্টালিকায় বসে স্ট্যাটাস দিচ্ছেন কেন, যান উত্তরবঙ্গে, গিয়ে দেখুন মানুষের কষ্ট। এবার শীতের কথা বললেন, গত সরকারের সময় কোথায় ছিলেন।
কী করবেন? এরাই আপনার বন্ধু। আপনি যেকোনো কারও পেজে যান, সেটা সাকিব আল হাসানই হোন, কিংবা নরেন্দ্র মোদি—দেখবেন, আমাদের রুচি কত খারাপ হতে পারে।
কিন্তু ফেসবুকের বন্ধুরা কি ভালো কিছু করে না? তারা কি ভালো কোনো কাজে লাগে না?
লাগে। ফেসবুকের মাধ্যমে কত মরণাপন্ন রোগী রক্ত পেয়ে বেঁচে যাচ্ছেন। ফেসবুকে স্ট্যাটাস দিয়ে নির্দোষ বন্দীকে মুক্ত করা গেছে। ফেসবুকে স্ট্যাটাস দিয়ে ময়মনসিংহের কলসিন্দুর গ্রামের ফুটবলার বালিকাদের বাড়িতে পল্লী বিদ্যুৎ নেওয়া গেছে। আবার ফেসবুক দাঙ্গা বাধাচ্ছে। ফেসবুক ভুলিয়ে দিচ্ছে বাস্তবের বন্ধুদের, সামনের বন্ধুকে সময় না দিয়ে চেক ইন দিচ্ছি আমরা—আমার জানি দোস্ত এসেছে কত দিন পর...কিংবা মায়ের কপালে হাত রেখে ফেসবুক স্ট্যাটাস দিচ্ছি, প্রে ফর মাই মাদার।
কথাটা সেই পুরোনো—ছুরি দিয়ে আপনি চিকিৎসাও করতে পারেন, ডাকাতিও করতে পারেন। কী করবেন সেটা নির্ভর করছে আপনার ওপর।
তারপরও বলব, ফেসবুকে আমরা তো বন্ধুর সংখ্যাই বাড়াচ্ছি, শত্রুর সংখ্যা তো নয়। আমরা তো বন্ধুত্বেরই চর্চা করছি, শত্রুতার তো না। ফেসবুকে লাইক বাটন আছে, ডিসলাইক বাটন নেই। সেটাই বা কম কী! লোকটা তো কাগজ দিয়ে ফুল না বানিয়ে বন্দুকও বানাতে পারত! গত মঙ্গলবার প্রথম আলোর নকশার প্রচ্ছদকাহিনি ছিল ‘ঐতিহ্যে আগামী’। ২০১৬ সালের ফ্যাশনে নাকি মা-দাদির শাড়ি ফিরে আসবে, ট্রাঙ্কে রাখা পুরোনো শাড়ির কদর যাবে বেড়ে। মানে ফিরে আসবে মেয়েদের ঐতিহ্যবাহী পোশাক।
সে ক্ষেত্রে ছেলেদের পোশাকে লুঙ্গি ফিরবে কি না, এটা একটা প্রশ্ন। নাকি লুঙ্গি ধীরে ধীরে বিলুপ্ত পোশাকের তালিকায় চলে যাবে।
আসলেই আমরা লুঙ্গির গৌরব ভুলে যেতে বসেছি। লুঙ্গি একটা অপূর্ব জিনিস। বিদেশিদের কাছে এটা অষ্টম আশ্চর্য। বোতাম নেই, দড়ি নেই, বেল্ট নেই, ফিতা নেই, সেফটিপিন নেই, এই আশ্চর্য জিনিস মাধ্যাকর্ষণ শক্তিকে পরাভূত করে বাংলাদেশিদের কোমরে থাকে কী করে! এবং এটা খুলে যায় না কেন? এবং এটা পরে শোয়ার পরে তা সারা রাত যথাস্থানে থাকে কী করে! অনভ্যস্ত মানুষেরা ট্রাই করে দেখেছেন, সকালবেলা লুঙ্গি মাফলারের মতো গলায় এসে জড়ায়। তাহলে বাংলাদেশিরা এটা পরে দিনের পর দিন সতর ঢাকছে কী করে!
এই মহা রহস্যময় পোশাকটির প্রেমে পড়েছিলেন কিছুদিন আগে বিদায় নেওয়া মার্কিন রাষ্ট্রদূত ড্যান মজীনা। তিনি লুঙ্গি পরতেন, যাওয়ার সময় এই দেশ থেকে লুঙ্গি নিয়ে গিয়েছিলেন। লুঙ্গি পরে রিকশায় চালকের আসনে বসে তিনি ফটোসেশন করেছিলেন, সেটা সামাজিক যোগাযোগের মাধ্যমে ব্যাপক সাড়া ফেলেছিল। (প্রসঙ্গত, ঢাকায় লুঙ্গির ঐতিহ্য ধরে রেখেছেন রিকশাওয়ালারা। আপনি প্যান্ট পরা রিকশাওয়ালা দেখতে পাবেন না। এই কারণেই ঢাকার কূটনৈতিকপাড়ার বাড়ির মালিকদের সংগঠন ওই এলাকায় লুঙ্গি পরা রিকশাওয়ালা প্রবেশে নিষেধাজ্ঞা দিয়েছিল।)
লুঙ্গি পরতেন মাওলানা ভাসানী। শ্রীলঙ্কার প্রধানমন্ত্রী, যদি তিনি কোনো কারণে পুরুষ হন, তিনিও লুঙ্গি পরে রাষ্ট্রীয় অনুষ্ঠানে হাজির হন। ভুটানি ও নেপালিরাও তাদের মতো করে জাতীয় পোশাকের গ্রহণযোগ্যতা বজায় রেখেছে রাষ্ট্রীয় অনুষ্ঠানে। শুধু বাংলাদেশে লুঙ্গি তার যথাযথ কদর পেল না। কবি ও বিএনপি নেতার উপদেষ্টা ফরহাদ মজহার লুঙ্গি পরে ঢাকা ক্লাবে ঢুকতে চেয়েছিলেন, তাঁকে ঢুকতে দেওয়া হয়নি। এর প্রতিবাদে তিনি বিপ্লবী কলাম রচনা ও প্রকাশ করেছিলেন। তাতে বাংলার বিপ্লবী সাহিত্য বেশ ঋদ্ধ হয়েছে এবং নতুন মাত্রা লাভ করেছে। তাঁর শিষ্যরা কেউ কেউ লুঙ্গি পরে সর্বত্র চলাচল করে থাকেন।
ইরাকে মার্কিন হামলার প্রতিবাদে বাংলাদেশের অগ্রগণ্য সাংবাদিক ও লেখক সৈয়দ আবুল মকসুদ সেলাই করা কাপড় বর্জন করেন। এটা এই অঞ্চলের মানুষের ঐতিহ্য—বিদেশিরা এই অঞ্চলে আসার আগে আমরা সেলাইবিহীন কাপড় পরতাম। ধুতি আর শাড়ি। ব্লাউজ ছিল না। লুঙ্গিতেও সেলাই ছিল না। ঠাকুরবাড়ি শাড়ির সঙ্গে পরার জন্য ব্লাউজ, পেটিকোট ইত্যাদির প্রচলন করে। ইরাকে গণবিধ্বংসী অস্ত্র আছে এই মিথ্যা অজুহাতে মার্কিনরা হামলা চালায় এবং পুরো পৃথিবীটাকে অশান্ত করে তোলে, সৃষ্টি করে লাখ লাখ মানুষের মৃত্যু ও কোটি মানুষের বেদনার কারণ। তারই প্রতিবাদে সৈয়দ আবুল মকসুদ দুই খণ্ড সেলাই-ছাড়া সাদা চাদর পরা শুরু করেন। তিনি এখনো সেই ব্রত পালন করে চলেছেন।
কিছুদিন আগে সৈয়দ আবুল মকসুদ ভাই আমাদের সঙ্গে গল্প করছিলেন। বললেন, সেদিন রিকশায় যাচ্ছি। দুই লোক ঝগড়া করছে। একজনের পরনে লুঙ্গি। দ্বিতীয় লোক তার লুঙ্গি ধরে টানাটানি করছে। ভাবছিলাম, রিকশা থামিয়ে তাদের ঝগড়া মিটিয়ে দেব। কিন্তু লুঙ্গি ধরে টানাটানি শুরু করার পর ওখানে যাওয়াটা আর বুদ্ধিমানের কাজ বলে মনে হলো না।
কিন্তু লুঙ্গির উপকারিতা অনেক। কবি কায়সার হক এ বিষয়ে একটা দীর্ঘ ইংরেজি কবিতা লিখেছেন। এই দেশে প্রবাদ প্রচলিত আছে, যষ্মিন দেশে যদাচার, কাছা খুলে নদী পার। সৈয়দ মুজতবা আলী বলেছেন, এই বর্ষা-প্রধান নদীমাতৃক দেশে মানুষ লুঙ্গি বা ধুতিকে তাদের পোশাক হিসেবে বেছে নিয়েছে। কারণ, তাতে চলাচলের সুবিধা হয়। কায়সার হকের কবিতায় লুঙ্গি পরে নদীতে নামার পর সেটা বাতাসে ফুলিয়ে ঢোল বানানোর ইমেজ পাই, সেটা পড়ে অনেক দিন পরে সেই দৃশ্য মনে পড়ল। ছোটবেলায় দেখতাম, কেউ কেউ, অতি পারদর্শী, চুইংগাম দিয়ে বেলুন বানানোর মতো, লুঙ্গি দিয়ে পানিতে ফুটবল বানাতে পারতেন।
বিদেশিরা লুঙ্গির একটা গুণে মুগ্ধ, তা হলো এর এয়ারকন্ডিশনিং ক্ষমতা। আমাদের মতো আর্দ্র দেশের জন্য যা বিশেষভাবে উপকারী।
এত যে উপকারী লুঙ্গি, তা দেশ থেকে উঠে যাবে! সম্প্রতি আমি একটা অজপাড়াগাঁয়ে গিয়েছিলাম। রাতের বেলা সেখানে সাংস্কৃতিক অনুষ্ঠান হচ্ছে। দেখা গেল, সব তরুণের পরনে জিনসের প্যান্ট। লুঙ্গি পরে আছেন হাতে গোনা দু-একজন বৃদ্ধ। এভাবে দেশ থেকে লুঙ্গিকে আমরা হারিয়ে যেতে দেব?
আপনারা বলতে পারেন, ভাইরে, আপনার সমস্যা কী। দেশে এত সমস্যা থাকতে আপনি লুঙ্গি নিয়ে পড়লেন কেন? এর উত্তর দুইটা। এক. আমরা বহুদিন অপ্রয়োজনীয় জিনিস নিয়ে রগড় করার বা কথা বলার অবকাশ পাইনি। গত দুই বছরের জানুয়ারি মাসের প্রথম সপ্তাহ আমাদের পার করতে হয়েছে পেট্রলবোমার দুর্বিষহ আতঙ্কে। আমাদের বলতে হয়েছে প্রয়োজনীয় কথাবার্তা, প্রয়োজনীয় কিন্তু নিষ্ফল। এই জানুয়ারির প্রথম সপ্তাহ আমাদের দিচ্ছে শান্তির আশ্বাস। মানুষ যখন শান্তিতে থাকে, স্বস্তিতে থাকে, তখন সে প্রয়োজনের বাইরে তার সময় ও মনোযোগ দিতে পারে, সেটাতেই মানুষ হয়ে ওঠে মানুষ। কবিতা, গান, গোলাপ ফুল ফোটানো কোনো প্রয়োজনীয় জিনিস নয়। এগুলো মানুষ খায় না, মাথায় দেয় না। কিন্তু এগুলোই মানুষকে পশুর চেয়ে উন্নত হিসেবে প্রতিষ্ঠা দেয়। আমরা যে লুঙ্গি নিয়ে কথা বলতে পারছি, এর মানে হলো, আমরা এখন অনেকটাই স্বস্তিতে আছি।
দ্বিতীয় উত্তরটা হলো, ভূমিকম্প। আমার এক বন্ধু ভূমিকম্পের সময় কিছুক্ষণ কিংকর্তব্যবিমূঢ় থাকেন। তারপর লুঙ্গির বদলে প্যান্ট পরতে শুরু করেন। ততক্ষণে ভূমিকম্প থেমে যায়। এখন থেকে তিনি সর্বদা প্যান্ট পরেই থাকবেন। বলা যায় না, কখন আবার ভূমিকম্প আসে।
আমি তাঁকে বলি, বাংলাদেশে ছয়জন মারা গেছে ভূমিকম্পে—হার্ট অ্যাটাকে, কিংবা পায়ের নিচে পড়ে। আহত হয়েছেন অনেকেই, কেউবা চারতলা থেকে লাফ দিয়ে, কেউবা সিঁড়িতে আছাড় খেয়ে। কাজেই ভূমিকম্প এলে দৌড়ানোর কোনো মানে হয় না। সে ক্ষেত্রে লুঙ্গি পরে থাকাই বুদ্ধিমানের কাজ হবে। কারণ, লুঙ্গি পরা থাকলে মাথা ঠান্ডা থাকে।
তাই ভাবছি, একটা এনজিও প্রতিষ্ঠা করা যেতে পারে। তার উদ্দেশ্য হবে, দেশের ঐতিহ্যবাহী পোশাকগুলো সংরক্ষণে জনসচেতনতা সৃষ্টি। বিলুপ্তপ্রায় লুঙ্গির গৌরবের দিন ফিরিয়ে আনা হবে এর মিশন। এর নাম দেওয়া যেতে পারে, লুচক। লুঙ্গি চর্চা কেন্দ্র। ঠিকভাবে প্রজেক্ট প্রপোজাল লিখতে পারলে বিদেশ থেকে ডোনেশন পাওয়া কঠিন কিছু হবে না। তাতে দেশে লুঙ্গির ঐতিহ্য ফিরে আসুক আর না আসুক, কিছু লোকের কর্মসংস্থান ও আমার এক বা একাধিক ফোর হুইল ড্রাইভ গাড়ির সংস্থান তো হবে।স্থপতি হাসান চৌধুরীর নিজের জীবনে এই ঘটনা ঘটবে তিনি ভাবেননি। ঢাকা শহরে সবাই গায়ের সঙ্গে গা লাগিয়ে বাড়ি বানাচ্ছে, কেউ এক ইঞ্চি জায়গাও ছাড়তে চাইছে না। রাস্তা থেকে এক ইঞ্চি দূরেও কেউ বাড়ি বানাবে না, পারলে রাস্তার এক ফুট জায়গা নিয়ে নেবে। এক বাড়ির সঙ্গে আরেক বাড়ির মধ্যে কোনো ফাঁকা জায়গা নেই। এই সব দেখে-শুনে হাসান চৌধুরী বলে বসলেন, সেদিন আর দূরে নয়, যেদিন ঢাকা শহরের লোকেরা ১০০ টাকা খরচ করে ১০ মিনিটের জন্য রোদ কিনে খাবে।
কথাটা বলার পরে লোকে বলল, রূপকথা হিসেবে কথাটা মূল্যবান, কিন্তু বাস্তবে সেটা কি আর সম্ভব?
নিশ্চয়ই। কারণ প্রথম যেদিন বোতলের পানি নিয়ে লোকে আমার অফিসে এসেছিল, একজন সেলসম্যান, বলেছিল, সে এসেছে পানি বেচতে, তখন ওই লোকটাকে আমরা সবাই পাগল ভেবেছিলাম। আর আজকে কোনো রেস্টুরেন্টে বসলে বিনা পয়সার পানি কেউ খেতে চায় না, বলে মিনােরল ওয়াটার দেন।
মানুষ পয়সা দিয়ে সফট ড্রিংকস খায় না, পানি কিনে খায়। কয়েক দিন পরে লোকে রোদ কিনে খাবে।
হাসান ভাবেন, ধরা যাক, কারও ছাদে রোদ এসে পড়ে। তিনি বলবেন, আসুন আসুন, রোদ খান। ভেজালমুক্ত রোদ। ১০ মিনিট মাত্র ১০ টাকা। লোকে আধঘণ্টার জন্য ২৫ টাকার স্পেশাল প্যাকেজ কিনে রোদ খাবে।
তাঁর এই ধারণা এখনো বাস্তবায়িত হয়নি। কিন্তু একটা আশ্চর্য অভিজ্ঞতা হলো তাঁর। তাঁর নাতনি স্কুলে ভর্তি হয়েছে। নাতাশা। বয়স সাড়ে তিন। সে খুবই স্মার্ট মেয়ে।
কিন্তু তার একটা সমস্যা হচ্ছে। স্কুলে ঢুকেই সে কাঁদতে শুরু করে। আবার ক্লাসরুমে ঢুকলেই সে শান্ত হয়ে যাচ্ছে।
এই রহস্য হাসান সাহেবরা ভেদ করতে পারছেন না। স্কুলের টিচাররাও চিন্তিত। নাতাশার বাবা-মাও উদ্বিগ্ন। শেষে হাসান চৌধুরী নিজেই নামলেন এই কান্না রহস্য ভেদ করতে।
সবার সঙ্গে কথা বলে তিনি বুঝলেন, নাতাশা কিছু একটা ভয় পায়। কী ভয় পায়?
হাসান চৌধুরী নাতাশার সঙ্গে স্কুলে গেলেন। মেয়ে কাঁদতে লাগল।
পরের দিন মেয়ে কাঁদল না।
তার পরের দিন আবার কাঁদল।
অনেক ভাবার পর হাসান চৌধুরী রহস্যটা উদ্ঘাটন করে ফেলতে পারলেন।
গতকাল সে কাঁদেনি। গতকাল ছিল মেঘ। আজ আবার রোদ উঠেছে। তাহলে কি নাতাশা রোদ ভয় পায়।
তাকে রোদে নিয়ে যাওয়া হলো। না তো সে তো রোদে ভয় পায় না।
শেষে নাতাশাই বলল, সে ভয় পায় শ্যাডো। ছায়া।
স্কুলে ঢুকতেই তার ছায়া তার সামনে পড়ে। এটা সে এর আগে কোনো দিনও দেখেনি।
এইটাও আবার মিলে গেল আলেকজান্ডারের ঘোড়ার কাহিনির সঙ্গে। আলেকজান্ডারের ঘোড়া নিজের ছায়া ভয় পেয়ে পাগলামো করেছিল।
আলেকজান্ডার সেটা ধরতে পেরেছিলেন।
হাসান চৌধুরী দীর্ঘশ্বাস ফেলেন। রোদ বিক্রির প্রজেক্টটা কি তিনিই শুরু করবেন?
এই গল্পটা আমি লিখেছিলাম বেশ ক বছর আগে। প্রথম আলো বন্ধুসভার একটা সংকলন বেরোবে। তারা গল্প চাইল। আমি বসে লিখে ফেললাম। ওই সময় আমার পাওনাদার দাঁড় করিয়ে রেখে গল্প লিখে দেওয়ার প্রতিভা বজায় ছিল। সেই প্রতিভা আমি হারিয়ে ফেলেছি।
কিন্তু এবার ভাবছি, গল্পের শেষটা বদল করা যেতে পারে। তার আগে এই খবরটা পড়ে নিন।
এখন বাজারে বিশুদ্ধ পানির নামে ‘বোতলজাত’ নানা ব্র্যান্ডের পানি পাওয়া যায়। পানির পাশাপাশি বাজারে এখন বিক্রি শুরু হয়েছে ‘বোতলজাত বিশুদ্ধ বাতাস’। কানাডার উদ্যোক্তা প্রতিষ্ঠান ভাইটালিটি এয়ার বোতলজাত বিশুদ্ধ বাতাস বিক্রি শুরু করেছে। তাদের দাবি, এ বাতাস সংগ্রহ করা হয় মানববসতি নেই এমন বনাঞ্চল থেকে আর তা সারা বিশ্বের দূষণপূর্ণ শহরগুলোতে বিক্রি করা হয়। ভাইটালিটি এয়ারের সবচেয়ে বড় বাজার এখন চীনে।
ভাইটালিটি এয়ারের সহপ্রতিষ্ঠাতা মোসেস লাম টেলিগ্রাফকে এক সাক্ষাৎকারে বলেছেন, চীনে ভাইটালিটি এয়ারের বিক্রি বেড়েছে। প্রথমে মাত্র ৫০০ বোতল বাতাস তারা চীনের বাজারে ছেড়েছিল, যা মাত্র চার দিনেই বিক্রি হয়ে যায়। এরপর চার হাজার বোতল বিশুদ্ধ বাতাস চীনে ছাড়া হয়েছে। প্রথমে মজা করে এই প্রতিষ্ঠানটি তৈরির উদ্যোগ নেয়। পরে আন্তর্জাতিক বাজারে বাতাসের চাহিদার কথা ভেবে গুরুত্ব দেওয়া শুরু হয়েছে।
ভাইটালিটি এয়ারের ওয়েবসাইটে দেওয়া তথ্য অনুযায়ী, কানাডার রকি পর্বতমালার জনমানবহীন অঞ্চল থেকে বিশুদ্ধ বাতাস সংগ্রহ করে তা কমপ্রেস করে ক্যান ভর্তি করা হয় এবং পরে তা সিল করা হয়। অ্যালুমিনিয়ামের তৈরি বোতলে কোনো ক্লোরোফ্লোরো কার্বন (সিএফসি) থাকে না। একটি বিশেষ মাস্কের সাহায্যে এই বাতাস শ্বাস হিসেবে গ্রহণ করা যায় বলে তা নষ্ট হয় না।
ভাইটালিটি এয়ারের বাজারজাত করা এই বাতাস কোনো স্প্রে নয়, বরং তা অক্সিজেন ভরা বিশুদ্ধ বাতাস।
বায়ুদূষণের ফলে বিপদে থাকা চীন, ভারত, উত্তর আমেরিকার বিভিন্ন শহরে এই বোতলজাত বাতাস ভালো বিক্রি হবে বলে মনে করছে ভাইটালিটি। ইতিমধ্যে চীনের শহরগুলোর দূষণ নিয়ে প্রচার চালিয়ে বিশুদ্ধ বাতাস বিক্রির কাজ শুরু করেছে প্রতিষ্ঠানটি। (প্রথম আলো, অনলাইন সংস্করণ, ১৮ ডিসেম্বর)
হাসান চৌধুরী খবরটা পড়লেন। সঙ্গে সঙ্গে ফোন করলেন তাঁর বোস্টনের বন্ধু ডা. রুহুল আবিদ ও প্রকৌশলী জাভেদ ইকবালকে। তোমরা দুজনে মিলে একটা কাজ করো। বোতলজাত রোদ বিক্রি, এই আইডিয়াটাকে প্যাটেন্ট করে ফেলো। কপিরাইট কিনে ফেলো। আমরা বোতলে করে রোদ বেচব।
বোতলে করে রোদ বিক্রি করব? এও কি সম্ভব?
হ্যাঁ। সম্ভব। এ তো কোয়ান্টাম থিওরির অ আ ক খ। আলো আসলে কণা, আলো তরঙ্গ। রোদ কণা হিসেবে বোতলে থাকবে, তরঙ্গ হয়ে বের হবে। বাংলাদেশের কক্সবাজার, টেকনাফ থেকে এই রোদ ভরে আমরা আইসল্যান্ডে বেচব। দেখো না কী বড়লোকটাই হয়ে যাই। চীন দেশের বিজ্ঞানীরা এমন এক গাড়ি তৈরি করেছেন, যা কিনা চলবে মগজ দিয়ে। মানে মানুষ সেটা চালাবে তার ব্রেন দিয়ে, বুদ্ধি দিয়ে, মগজ দিয়ে বা মস্তিষ্ক দিয়ে। চালক সেই গাড়িতে বসবেন, কিন্তু সেই গাড়িতে কোনো ব্রেক থাকবে না, স্টিয়ারিং থাকবে না, চালককে হাত ব্যবহার করতে হবে না, পা ব্যবহার করতে হবে না, এমনকি মুখে বলতেও হবে না, চলো, থামো, বাঁয়ে যাও, ডানে যাও, স্লো, বা তাড়াতাড়ি। যা করতে হবে, তা হলো চালকের মাথার সঙ্গে ১৬টা সেন্সর লাগানো ক্লিপ আটকাতে হবে। তারপর সেই গাড়ির কম্পিউটার ব্রেইনের ‘ইইজি’ সংকেত পাঠ করবে এবং সে অনুযায়ী গাড়ি চলতে থাকবে। ৯ ডিসেম্বর ২০১৫ ডেইলি স্টারে এই খবরটি আছে, রয়টার্স পরিবেশিত খবরটি দেশ-বিদেশের আরও বহু কাগজে প্রকাশিত হয়েছে। চীনের উত্তর-পূর্ব অঞ্চলের তিয়ানজিন শহরের নানকাই বিশ্ববিদ্যালয়ের গবেষকেরা এই গাড়ি তৈরি করেছেন। গবেষকেরা বলেছেন, ভবিষ্যতে এই গাড়ি চালাতে পারবে প্রতিবন্ধী মানুষেরা, যাদের হাত-পা-মুখ চলে না, কিন্তু ব্রেইন কাজ করে। আরও ভবিষ্যতে চালকবিহীন গাড়ির চল হবে, সে ক্ষেত্রে এই গবেষণা অনেক কাজে দেবে।
ব্যাপারটা নিয়ে বেশ চিন্তিত আছি। এই গাড়ি নাকি ভিড়ের রাস্তাতেও ঠিকঠাক চলবে, বা থামবে, বা পেছনেও যাবে। কেমন করে তা সম্ভব হবে। মানুষের মস্তিষ্কের ভাবনা নাকি সে ঠিকঠাক পাঠ করে ফেলতে পারবে। আমার দুশ্চিন্তা হলো, মানুষের মস্তিষ্কের ভাবনা কি এতটাই সহজ-সরল। সে তো একটা কথা ভাবে না, এক মুহূর্তে ভাবে হাজার কথা। কোথাও আমার হারিয়ে যাওয়ার নেই মানা, মনে মনে। সেই যে ছোটবেলায় পড়া কাজের ছেলে কবিতায় পড়েছিলাম, ছেলেটা পথ দিয়ে যাচ্ছে—তাকে বাজার থেকে কিনে আনতে হবে ‘দাদখানি চাল মসুরের ডাল দুটি পাকা বেল সরিষার তেল’—সেটা সে মুখস্থ বলতে বলতে যাচ্ছে আর খেলা দেখছে, ‘ভোলা ভেতো হাবা খেলিছে তো বেশ, দেখিব খেলাতে কে হারে কে জেতে খেলা হলে শেষ।’ ভাবতে ভাবতেই পুরো ফর্দ ভুলে সারা। তেমনি হয়তো উঠলাম গাড়িতে, যাব বাড়িতে, যেতে যেতে মনে হলো, সিনেমার পোস্টারটা তো বেশ, বলাকায় চলিতেছে...যাব নাকি, অমনি দেখা গেল, আমার ব্রেইন-রিডার গাড়ি ঘুরতে শুরু করেছে, আরে আরে করো কী, যাব তো বাড়িতে, আবার গাড়ি সোজা পথ ধরল। যাচ্ছি আর ভাবছি, ছেলেটা বই চেয়েছিল, নিউমার্কেটে গেলে মন্দ হতো না, গাড়ি ততক্ষণে ঘুরে গেছে—আর তারপরের ভাবনা, নিউমার্কেট না, বউয়ের রিপোর্টটা নিতে হবে, হাসপাতাল বেশি জরুরি। ওই বেচারা গাড়ির ব্রেইন নষ্ট হওয়ার উপক্রম। তবে ওই গাড়ির কম্পিউটারকে এই পরামর্শ আগেই দিয়ে রাখতে হবে, পুরুষ হিসেবে এটা আমি পুরুষদের মাথার ভাবনাটা বলে রাখছি, মেয়েদের কী হয় আমি জানি না, রাস্তায় কোনো রূপবতী নারী দেখলে ছেলেদের মনে হয়—কবি কামরুজ্জামান কামুর গানের লাইন থেকে বলি—
‘এক পলকে চলে গেল আহ্ কী যে তার মুখখানা,
রিকশা কেন আস্তে চলে না।’
গাড়ি যেন রিকশার পেছন পেছন চলতে আরম্ভ না করে দেয়, সেই কমান্ড তাকে আগে থেকেই দিয়ে রাখতে হবে।
এ তো গেল যাদের ব্রেইন আছে, তাদের ব্যাপার। কিন্তু যাদের ব্রেইন নেই?
রবীন্দ্রনাথ ঠাকুর যখন মংপুতে বেড়াতে গিয়েছিলেন মৈত্রেয়ী দেবীর বাড়িতে, তখন একবার গৃহকর্ত্রী তাঁকে মগজ রান্না করে খেতে দিয়েছিলেন।
‘ওটা কী?’ রবীন্দ্রনাথের প্রশ্ন।
‘ব্রেইন।’
‘কী করে বুঝলে ব্রেইন জিনিসটারই আমার অভাব’—রবীন্দ্রনাথ বলেছিলেন।
সত্যি, আমার মতো যাদের মাথায় ব্রেইন জিনিসটাই নেই, তারা এই গাড়ি চালাবে কী করে?
কিংবা আমাদের নৌপরিবহনমন্ত্রী, যিনি চালকদের নেতা, যিনি বলেছিলেন, গাড়ি চালাতে এমএ-বিএ পাস করতে হয় না, শুধু রাস্তায় গরু-ছাগল চিনতে পারলেই হয়—তাঁর পছন্দের চালকেরা এই গাড়ির ড্রাইভিং সিটে বসলে গাড়ি চলবে তো! চলতে শুরু করার পর রাস্তার ধারে গরু-ছাগল দেখে চেনার আনন্দে থেমে যাবে না তো!
ছোটবেলায় শোনা বানর ও কুমিরের গল্পে শুনেছিলাম, বানর চড়েছে কুমিরের পিঠে। নদী পার হচ্ছে, মাঝনদীতে গিয়ে কুমির বলল, আমার বউ খুব বানরের কলজে খেতে চায়, এবার আমি তোমার বুক থেকে কলজে বের করব। বানর বলল, ইশ্ আগে বলবে না, তুমি জানো না, বানরের কলজে তো থাকে গাছের মগডালে, আমাকে তীরে নাও, আমি তোমার বউয়ের জন্য কলজে নিয়ে আসি। আমাদের মধ্যেও তো এমন
থাকতে পারেন, যাঁরা মাথার মগজটা বাড়ির ড্রয়ারে রেখে তারপর বের হন। তাঁরা আমাদের দিনে-রাতে উপদেশ দেন, মধ্যরাতে টক শো করেন, দেশ ও জনগণের বর্তমান ও ভবিষ্যৎ নির্ধারণ করেন। তাঁরা যদি এই গাড়ি চালাতে আসনে বসেন, তখন কী হবে? গাড়ি কি সংকেত দেবে, ‘নো ব্রেইন ইন দ্য স্কাল, প্লিজ রিফিল!’
সেই যে শেরেবাংলা এ কে ফজলুল হকের কাছে গ্রামের এক কৃষক এসেছিল, ছেলেকে চাকরি দেন। শেরেবাংলা কৃষককে বললেন, ‘তোমার ছেলে কী পাস?’
‘লেখাপড়াটা সে করেনি হুজুর।’
‘তাহলে তাকে হালচাষ করতে লাগাও।’
‘হালচাষ সে পারে না হুজুর।’
‘তাহলে তাকে ব্যবসায় লাগাও।’
‘ব্যবসা সে পারবে না হুজুর। হিসাব-কিতাব কিছুই জানে না।’
‘তাহলে তো তোমার ছেলেকে মন্ত্রী বানাতে হয়।’ শেরেবাংলা বলেছিলেন।
এখন চীনাদের এই গাড়িও তো ওই কৃষকের ছেলে চালাতে পারবে না। তাহলে সে মন্ত্রীই হয়তো হতে পারবে। চীনা মন্ত্রী।
গাড়ি চালাতে ব্রেইন লাগে—কী যন্ত্রণা! দেশ চালাতেও বুদ্ধি লাগে। ওই গাড়ি যিনি চালাবেন, তাঁর যেমন বুদ্ধি দরকার হবে, তেমনি তাঁর অন্যান্য আবেগ কম থাকাই শ্রেয়। পথের ধারে কোনো রোগী কাতরাচ্ছে, কোনো দৃষ্টিপ্রতিবন্ধী রাস্তা পার হতে পারছে না, একটা বিশাল হাতি হেলে-দুলে চলেছে, ফুটে আছে একটা রক্তবর্ণ গোলাপ—ব্রেইন যদি সেসব নিয়ে ভাবতে থাকে, গাড়ি থেমে যাবে আর পেছনের চালকদের অসুবিধা সৃষ্টি করবে। দেশ যাঁরা চালান, তাঁরাও এই সব আবেগের ঊর্ধ্বে ওঠেন, সন্তানহারা মায়ের কান্না, কিংবা মাঘ মাসের হু হু শীতের বাতাস তাদের বিন্দুমাত্র স্পর্শ করতে পারে না। পারলে তো চাকা চলবে না, থেমে যাবে।
গাড়ি যাঁরা চালান, তাঁরা একটু নির্মোহ হবেন, এটাই আমরা প্রত্যাশা করি। এ কারণেই লেখা থাকে, চলন্ত অবস্থায় চালকের সঙ্গে কথা বলবেন না। কিন্তু তাঁদের ব্রেইন থাকতে হবে, এটা কেবল প্রত্যাশা নয়, প্রাথমিক পূর্বশর্ত। তা চালকদের আছে কি না, সেটাই প্রশ্ন।
সরকার দেশে ফেসবুক বন্ধ করে দিয়েছে। দেশে নাকি ফেসবুক ব্যবহারকারীর সংখ্যা দেড় কোটি। এই বিপুলসংখ্যক মানুষ একদিন হঠাৎ করে দেখল, তাদের হাতে অঢেল সময়। দিন আগে ছিল ২৪ ঘণ্টার, সেই ২৪ ঘণ্টায় ২৪০ বার চেক ইন দিতে হতো, নোটিফিকেশন চেক করতে হতো, স্ট্যাটাস হালনাগাদ করতে হতো, লাইক দিতে হতো, সেলফি তুলতে হতো আর সেটা প্রকাশ করতে হতো,
ইনবক্স চেক করতে হতো, বার্তা আদান-প্রদান করতে হতো—লিখে, বলে, ভিডিও চ্যাটের মাধ্যমে। আর এখন? কোনো কাজ নেই। নদী যদি হয় রে ভরাট, কানায় কানায়, হয়ে গেলে শূন্য হঠাৎ তাকে কি মানায়? সব শূন্য, সব ফাঁকা। এখন দিন যেন আর কাটতেই চায় না। দিন যেন হয়ে পড়েছে ৪৮ ঘণ্টার।
ফেসবুক বন্ধ থাকার ফলে কী কী উপকার পাওয়া যাচ্ছে:
 ঘাড়ে ব্যথার রোগী কমে গেছে। মাথা গুঁজে স্মার্টফোন কিংবা ল্যাপটপে ঝুঁকে থাকতে হয় না বলে স্পাইনাল কর্ডে ব্যথা নিয়ে আর আগের মতো রোগী আসছে না!
 কলেজে-ইউনিভার্সিটিতে সকালবেলার ক্লাসগুলোতে ছাত্রছাত্রী এবং শিক্ষক-শিক্ষিকার উপস্থিতি বেড়ে গেছে। আর আগের মতো তাদের চোখ লাল, চুল উষ্কখুষ্ক নয়। বিবাহবিচ্ছেদের মামলা কমে যাচ্ছে। চিকিৎসকদের কাছেও বিবদমান দম্পতিদের আগমনের হার আগের চেয়ে কম।
উচ্চ রক্তচাপ, ডায়াবেটিসের রোগীর সংখ্যাও কমে যাচ্ছে। কারণ, সম্ভাব্য রোগীরা আর স্মার্টফোন বা কম্পিউটারে উবু হয়ে নেই, তাঁদের হাতে এখন অগাধ সময়, ফলে তাঁরা হাঁটছেন, দৌড়াচ্ছেন, খেলাধুলা করছেন, বাগান করছেন, ঘর মুছছেন, টেবিল গোছাচ্ছেন। তাঁদের শরীর ও স্বাস্থ্য তাই আগের চেয়ে ঢের ভালো।
 পরিবারে পরিবারে শান্তি, সম্প্রীতি ও সৌহার্দ্য দেখা যাচ্ছে। ছেলে মায়ের কপালে হাত দিয়ে বলছে, মা, তোমার গা তো বেশ গরম, কাজ করতে হবে না, বিশ্রাম নাও। মা ছেলের হাত ধরে কেঁদে ফেলছেন। তুই কত মাস পরে আমার মুখের দিকে তাকালি, বলতে পারিস? পাড়ার মাঠে আবার ছেলেপুলেদের পায়ের আওয়াজ পাওয়া যাচ্ছে। ভবিষ্যৎ খেলোয়াড় তৈরির পাইপলাইন ধীরে ধীরে পূর্ণ হয়ে উঠছে।
 বইয়ের দোকানে, পাঠাগারে আবার লোকজন আসতে শুরু করেছে। বিক্রি বেড়েছে পত্রিকার হার্ড কপির। ফটো স্টুডিওতে ফটোর প্রিন্ট নেওয়ার লোক আস্তে আস্তে আসতে শুরু করেছে। টেবিলের খাবারদাবারের আয়োজন দেখে লোকে আর বলছে না, ভাবি, খুব সুন্দর রান্না হয়েছে, ছবি তুলি; বরং বলছে, বাহ্, দারুণ টেস্টি হয়েছে তো! আরেকটু নিই!
ফেসবুক বন্ধ থাকার ফলে কী কী অসুবিধা হচ্ছে?
 যাঁরা ফেসবুকের মাধ্যমে প্রচার চালিয়ে ব্যবসা করতেন, তাঁদের ব্যবসা মাঠে মারা যাচ্ছে। অনেকেই অনলাইন শপ চালান, চুড়ি, ফিতা, গয়নাগাটি, শাড়ি থেকে শুরু করে প্লট, গাড়ি, বাড়ি বিক্রি করার জন্য ফেসবুকে প্রচারের সুবিধা গ্রহণ করেন, তাঁদের ব্যবসা কার্যত বন্ধের উপক্রম।
 কেউ কেউ আছেন, আউটসোর্সিং করতেন ফেসবুকে, লাইক কেনাবেচাও করতেন, তাঁদেরও ব্যবসা বন্ধ।
 কেউ কেউ আছেন ফেসবুকজীবী, ফেসবুক আছে তো তিনি আছেন, ফেসবুক নাই তো, তিনিও নাই, তাঁদের অস্তিত্ব এখন হুমকির সম্মুখীন।
 স্মার্টফোনের বিক্রি কমে গেছে।
সবদিক বিবেচনা করলে দেখা যায়, ফেসবুক বন্ধের উপকারিতাই বেশি।
তবে আসল কথা হলো নিরাপত্তা। বাংলাদেশের নিরাপত্তার জন্য আমরা যেকোনো ত্যাগ স্বীকারে প্রস্তুত আছি। সরকার যদি নাগরিকদের বোঝাতে পারে, ফেসবুক বন্ধের ফলে তারা কীভাবে নিরাপত্তা নিশ্চিত করতে সক্ষম হয়েছে, তাহলে সবাই সরকারকে সহযোগিতা করতে প্রস্তুত আছে। অন্যদিকে, যারা রাষ্ট্রের ও নাগরিকদের নিরাপত্তার জন্য আসলে হুমকি, তারা সাধারণ ইন্টারনেট ব্যবহারকারীদের চেয়ে দক্ষ। বিকল্প পদ্ধতিতে বাংলাদেশে বন্ধ সাইটগুলো যদি সাধারণ নাগরিকেরাই ব্যবহার করতে পারে, এসব দক্ষ ব্যক্তি পারবে না, তা হওয়ার কারণ নেই।
সে ক্ষেত্রে আমাদের স্মরণ করতে হবে দুটো গল্প।
 রোমের জ্ঞানী ব্যক্তিরা একবার ঠিক করলেন পাখি পুষবেন। তাঁরা বাগানের চারদিকে উঁচু দেয়াল তুলে ভেতরে পাখি রাখলেন। সব পাখি উড়ে চলে গেল। জ্ঞানী ব্যক্তিরা আবার সেমিনার করে পাখির উড়াল দেওয়ার কারণ আবিষ্কার করলেন, আমরা আমাদের দেয়াল যথেষ্ট উঁচু করিনি।
 রবীন্দ্রনাথের জুতা আবিষ্কারের গল্প। ধুলা দূর করতে ঝাড়ু দেওয়া হলো জগৎজুড়ে। রাজা বললেন, জগৎ হতে করিতে ধুলা দূর, জগৎ হলো ধুলায় ভরপুর। তখন আবার পানি সেচা হলো। রাজা বললেন, এমনি সব গাধা, ধুলারে মারি করিয়া দিল কাদা। তারপর ঠিক হলো, পুরো পৃথিবী চামড়া দিয়ে মোড়া হবে। এক বৃদ্ধ মুচি এসে বলল, নিজের দুটি চরণ ঢাকো তবে, ধরণী আর ঢাকিতে নাহি হবে।
দুষ্কৃতকারীদের চেয়ে রাষ্ট্রকে বেশি স্মার্ট হতে হবে। আমাদের নিরাপত্তা বিধানের দায়িত্ব যাঁরা নিয়েছেন, তাঁদের বুদ্ধিমান, দক্ষ, সুসজ্জিত ও সুপ্রশিক্ষিত হতে হবে। তাঁদের লোকবল দরকার হবে, যন্ত্রবল দরকার হবে, দরকার হবে প্রযুক্তিবল।
আর নাগরিকদেরও ত্যাগ স্বীকারে প্রস্তুত থাকতে হবে। মনে রাখতে হবে, মানুষের জীবন মূল্যবান, নিরাপত্তা হলো প্রথম অগ্রাধিকার।ডেইলি স্টার-এ গতকাল বৃহস্পতিবার একটা খবর ছাপা হয়েছে: চালক ঘুমিয়ে পড়েছিলেন বলে সিলেটে একটা ট্রেন লেট হয়েছে। তবে চালক কিন্তু ট্রেন চালাতে চালাতে ঘুমিয়ে পড়েননি। তিনি তার আগের রাতে ভোর পর্যন্ত ট্রেন চালিয়েছেন। সারা রাত জাগার পরে আবার ট্রেন চালানোর নিয়ম নেই। তাই ওই চালক ও তাঁর সহকারী কোয়ার্টারে গিয়ে ঘুমিয়ে পড়েন, আর তার ফলেই ট্রেনটি ছাড়তে চার ঘণ্টা বিলম্ব হয়।
এই খবরটা ডেইলি স্টার কেন প্রথম পাতায় ছাপাল, ঠিক বোধগম্য হচ্ছে না। ট্রেন চালাতে চালাতে ঘুমিয়ে পড়লে না হয় সেটা খবর। ডেইলি স্টার–এর খবরটায় অবশ্য একটা বক্তব্য আছে, তা হলো রেলে অনেক দিন লোক নেওয়া হচ্ছে না। তাই লোকবলের সংকট আছে। ইত্যাদি।
কী জানি। হয়তো কালো বিড়াল-কাণ্ডের পর থেকেই লোক নিয়োগ বন্ধ আছে।
তবে এর আগে ২০১৪ সালে চট্টগ্রামে একটা রেলগাড়ি প্ল্যাটফর্মে উঠে পড়েছিল। রেললাইন ছেড়ে সেই ট্রেন প্ল্যাটফর্মের পাকা মেঝে ধরে এগোতে এগোতে যাত্রীদের ঢোকা ও বেরোনোর পথ বেয়ে শহরের পিচঢালা পথেই চলতে পারত। কিন্তু তার আগে দেয়ালে ধাক্কা লেগে ইঞ্জিন থেমে যায়। ইঞ্জিনের যেমনটা মর্জি। তখন শোনা গিয়েছিল, ওই ট্রেনের চালক ঘুমিয়ে পড়েছিলেন। পরে তদন্ত কমিটি কী তদন্ত করেছে, কী-ই বা পেয়েছে, তা আর জানা হয়নি। তদন্ত রিপোর্টগুলো তো নিজেরাই ঘুমিয়ে পড়ে।
আকাশে উড়োজাহাজের পাইলটরাও কখনো-সখনো ঘুমিয়ে পড়েন। এয়ার ইন্ডিয়ার পাইলট ও কো-পাইলট দুজনেই দুজন বিমানসেবিকাকে ককপিটে বসিয়ে নিজেরা বিজনেস ক্লাসের সিটে গিয়ে ঘুমিয়ে পড়েছিলেন। আর ওই বিমানবালারা ভুল করে অটো পাইলটের সুইচ অফ করে দিয়েছিলেন। তা নিয়ে পুরো ভারতে কী সমালোচনার ঝড়টাই না বয়ে যায়।
আর এয়ার ফ্রান্সের পাইলট তাঁর তরুণতর কো-পাইলটের হাতে উড়োজাহাজ দিয়ে ঘুমোতে চলে যান। যাওয়ার আগে বলে যান, আমি কাল রাতে মাত্র এক ঘণ্টা ঘুমিয়েছি। ঘুমোতে গেলাম। আগের রাতে তিনি ছিলেন তাঁর প্রেমিকার সঙ্গে। কাজেই ঘুম ভালো হয়নি। ওই প্লেন সাগরে বিধ্বস্ত হয়!
উড়োজাহাজে ঘুম নিয়ে আমি যে কৌতুকটা সব সময় বলি, সেটা আবারও বলি।
একটা প্লেন দুর্ঘটনায় পড়েছে। ওই উড়োজাহাজের সব যাত্রী মারা গেছেন। শুধু একটা বাঁদর-যাত্রী বেঁচে আছে। বাঁদরটাকে প্রশ্ন করা হয়, সে ইঙ্গিতে উত্তর দেয়।
বাঁদরকে প্রশ্ন করা হলো, বিমানটা যখন অ্যাক্সিডেন্ট করে, তখন যাত্রীরা কী করছিলেন।
বাঁদর দুটো হাত বাঁ কানের কাছে জোড় করে ধরে মাথাটা বাঁ দিকে কাত করে চোখ বন্ধ করে দেখাল—ঘুমিয়ে পড়েছিলেন।
‘বিমানসেবকেরা কী করছিলেন?’
বাঁদর আবার দুই হাত বাঁ কানের কাছে জোড় করে ধরে মাথাটা বাঁ দিকে কাত করে চোখ বন্ধ করে দেখাল—ঘুমিয়ে পড়েছিলেন।
‘পাইলটরা কী করছিলেন?’
একই উত্তর। বাঁদর দুহাত জোড় করল, বাঁ কানের কাছে ধরল, মাথা বাঁ দিকে কাত করল, চোখ দুটো বন্ধ—ঘুমিয়ে পড়েছিলেন।
‘তাহলে তুই বাঁদর, তুই কী করছিলি?’
বাঁদর তখন কাল্পনিক ককপিটে বসল, সামনের দিকে তাকাল, দুই হাত দিয়ে কাল্পনিকভাবে বিমান চালানোর ভঙ্গি করল।
মানে সে-ই বিমান চালাচ্ছিল।
বিমানের চালক ঘুমিয়ে পড়লে বিমান দুর্ঘটনায় পড়তে পারে। আর বাঁদর যদি বিমান চালায়, তাহলে তো কথাই নেই।
এবার অন্য প্রসঙ্গ। শেরেবাংলা এ কে ফজলুল হক অবিভক্ত বাংলার প্রধানমন্ত্রী। তাঁর গ্রাম থেকে একজন কৃষক এসেছেন তাঁর সঙ্গে দেখা করতে, সপুত্র। বললেন, ‘হুজুর, আমার ছেলেকে একটা চাকরি দিন।’
‘লেখাপড়া কত দূর?’
‘ম্যাট্রিক ডিঙায়নি। সেকেন্ড ক্লাসে দুইবার ফেল করেছে।’
‘চাষবাসে লাগালে না কেন?’
‘লেখাপড়া শিখেছে। চাষবাসে মন নাই।’
‘দোকান করে দাও।’
‘ব্যবসা ওকে দিয়ে হবে না।’
‘কোনো লেখাপড়া নাই, কোনো কামও পারে না। তাহলে তো ওকে মন্ত্রী করে দিতে হয়!’
(তথ্যসূত্র: চলমান প্রসঙ্গ। চণ্ডী লাহিড়ী। পারুল প্রকাশনী)
তবে আব্রাহাম লিংকনের গল্পটা আরও সরেস। এটা সত্যিকারের কাহিনি নয়। নিছক গল্প।
আব্রাহাম লিংকন সবে আমেরিকার প্রেসিডেন্ট হয়েছেন। গৃহযুদ্ধের পরে। দলে দলে লোকে তাঁর কাছে এসে বলতে লাগল, ‘আমরা দেশের জন্য অনেক স্বার্থ ত্যাগ করেছি। পদ চাই। আমাদের মূল্যায়ন করুন।’
তখন আব্রাহাম লিংকন এই গল্পটা করেন: এক রাজা বের হবেন শিকারে। তিনি মন্ত্রীকে জিগ্যেস করলেন, ‘আজকের আবহাওয়া কেমন? পথে ঝড়বৃষ্টি হবে না তো?’
মন্ত্রী বললেন, ‘না না, আজ ঝড়বৃষ্টি হবে না। আবহাওয়া চমৎকার।’
কিছু দূর যাওয়ার পরে এক ধোপার সঙ্গে দেখা। ধোপা বলল, ‘রাজা মশাই, বেশ তো চলেছেন, কিন্তু সামনে তো ঝড়বৃষ্টি হবে।’
রাজা এগোলেন। ঝড়বৃষ্টির কবলে পড়লেন। তখন তিনি ওই মন্ত্রীকে বরখাস্ত করে সেই পদে বসালেন ধোপাকে।
ধোপা বলল, ‘রাজা মশাই, যখন ঝড়বৃষ্টি হয়, তখন আমার গাধার কান নড়ে। আমার গাধার কান নড়া দেখে আমি বুঝেছিলাম, আজ বৃষ্টি হবে।’
রাজা তখন ধোপাকে বরখাস্ত করে গাধাটাকে মন্ত্রী বানালেন। তখন হলো আসল বিপদ। রাজ্যের সব গাধা এসে রাজাকে ঘিরে ধরল: ‘আমরাও তো গাধা। আমাদেরও মন্ত্রী বানান।’
বাঁদর প্লেন চালালে প্লেন বিধ্বস্ত হয়। চালক ঘুমিয়ে পড়লেই সে সুযোগে বাঁদর প্লেন চালায়। আর যাত্রী ও বিমানসেবকেরাও যদি ঘুমিয়ে থাকেন, তাহলেই কেবল এই রকমের ঘটনা ঘটতে পারে। সেই জন্য যাত্রীদেরও ঘুমোতে নেই।
দেশবাসীকেও তাই সজাগ থাকতে হয়। সচেতন থাকতে হয়। সরবও থাকতে হয়, যাতে চালকেরা ঘুমিয়ে না পড়েন। আর সরব, সোচ্চার, অতন্দ্র থাকতে হয় গণমাধ্যম ও বুদ্ধিজীবীদের। তাঁদের কাজই হলো মানুষকে জাগিয়ে রাখা। চালককে ঘুমোতে না দেওয়া।
আর মানুষকে জাগিয়ে রাখতে পারে তরুণেরা। কাজী নজরুল ইসলামের ভাষায়: ‘আমরা যদি না জাগি মা কেমনে সকাল হবে, তোমার ছেলে উঠলে মাগো রাত পোহাবে তবে।’দুনিয়াটার একটা প্রধান সমস্যা হলো, একজনের সঙ্গে আরেকজনের যোগাযোগের সমস্যা। আপনার মনের কথাটা আপনি কিছুতেই আরেকজনকে বোঝাতে পারবেন না। আর অনেক সময় মানুষ নিজেকে প্রকাশ করার জন্য সঠিক শব্দটি তাৎক্ষণিকভাবে বলে উঠতে পারে না। অর্থমন্ত্রী আবুল মাল আবদুল মুহিত সাহেব বলেছেন...কী বলেছেন, তিনিই জানেন, নিজের কানে শুনিনি, শুনলেও শোনা কথায় বিশ্বাসও যে করতে নেই! এখন প্রচারিত হয়ে গেছে যে তিনি বলেছেন, শিক্ষকদের নলেজ না থাকায় তাঁরা আন্দোলন করছেন। আমার নিজের ধারণা, তিনি বলতে চেয়েছেন, যে বিষয়টা নিয়ে শিক্ষকেরা আন্দোলন করছেন, সেই বিষয়ের আসল ব্যাপারটা শিক্ষকেরা জানেন না, তাই আন্দোলন করছেন। তিনি বোঝাতে চেয়েছেন, শিক্ষকদের ক্ষোভের মূলে রয়েছে ওই বিষয়টা নিয়ে তথ্য না জানা, সার্বিকভাবে শিক্ষকেরা জ্ঞানহীন, তা তিনি বোঝাতে চাননি। কিন্তু টেলিভিশন খবরের স্ক্রলে এবং সংবাদপত্রের শিরোনামে চলে এল, অর্থমন্ত্রী বলেছেন, শিক্ষকদের নলেজ নেই... ভয়াবহ কথা! এমনিতেই বেতন বৃদ্ধির দাবিতে কিংবা সম্মান রক্ষার দাবিতে তাঁরা আন্দোলন করছেন, তার ওপর তাঁদের নলেজ-বিহীন বলা! নলেজের লেজ ধরে তাই চলছে টানাটানি। মাননীয় শিক্ষকগণ বিবৃতি দিয়ে বসেছেন, অর্থমন্ত্রী কতবার কত কি উল্টাপাল্টা বলেছেন, তার ফিরিস্তি দিতে বসে গেছেন তাঁরা! এর মধ্যে সোনালী ব্যাংকে হল-মাের্কর হাজার কোটি টাকার কেলেঙ্কারির কথাও চলে এসেছে।
আমরা বলব, কথাই সকল অনর্থের মূল। আসল রাবিশ হলো কথা, বচন, উক্তি। কথা একটু এদিক-ওদিক হলেই আর কথা নেই। রে রে করে ছুটে আসে চারপাশ। ধর ধর রব ওঠে। ভাঙো ভাঙো বলে বাহু ফোলাতে থাকে নওজোয়ানেরা।
কাজেই সাধু সাবধান। কথা কম। কাজ বেশি। বোবার শত্রু নেই। বুদ্ধিমানেরা কথা কম বলে। মানুষের দুটো কান, একটা মুখ। কানের একমাত্র কাজ শোনা। মুখের আরও অনেক কাজ আছে। খাওয়া এবং দরকার হলে শ্বাস নেওয়া। থুতুও ছিটানো যায়। কাজেই আমরা কথা বলব কম, শুনব বেশি।
শিক্ষকের মর্যাদা নিয়ে একটা কবিতা ছিল আমাদের স্কুলের কোনো এক ক্লাসের বাংলা বইয়ে।
বাদশা আলমগীর,
কুমারে তাহার পড়াইত এক মৌলভি দিল্লির।
দিল্লির বাদশা আলমগীরের পুত্র এক শিক্ষকের কাছে লেখাপড়া শেখে। একদিন শিক্ষক অজু করবেন, শাহজাদাকে বললেন পানি ঢেলে দিতে। শাহজাদা পাত্র থেকে শিক্ষকের পায়ে পানি ঢালে, শিক্ষক অজু করেন। সেই দৃশ্য দেখে ফেললেন বাদশা। ডেকে পাঠালেন শিক্ষককে। বললেন, আমি খুবই হতাশ হয়েছি। অসন্তুষ্ট হয়েছি। আপনার ছাত্র কেন আপনার পায়ে শুধু পানি ঢালছিল, সে কেন নিজের হাতে আপনার পা ডলে দেয়নি?
সেই দিল্লিও নেই, সেই আলমগীর বাদশাও নেই। সেই শাহজাদাও নেই। কে এখন শিক্ষকের পায়ে পানি ঢেলে দেবে, তাদের পা ডলে দেবে! বরং ছাত্ররা এখন রাজনীতিতে ব্যবহৃত হচ্ছে টোপ হিসেবে, তাদের কাজ প্রয়োজনে শিক্ষকদের একটু ডলে দেওয়া। সেই শিক্ষকই বা কই, যাঁরা মাথা উঁচু করে থাকবেন।
অধ্যাপক আবদুল্লাহ আবু সায়ীদ স্যার একটা গল্প করেন। জিয়াউর রহমান তখন প্রধান সামরিক আইন প্রশাসক এবং হয়তো প্রেসিডেন্ট। অধ্যাপক আবদুল্লাহ আবু সায়ীদ তখন টেলিভিশনে অনুষ্ঠান করেন। সেই আমলে তাঁর ব্যাপক জনপ্রিয়তা। জিয়াউর রহমান তাঁকে ডেকে বললেন, আপনি আমার উপদেষ্টা হন। উপদেষ্টা পরিষদ মানে মন্ত্রিপরিষদ। তাঁকে তিনি মন্ত্রী হতে বললেন। আবদুল্লাহ আবু সায়ীদ বললেন, আমি শিক্ষক। আমি তো ব্রাহ্মণ। আপনি সৈনিক। আপনি ক্ষত্রিয়। ব্রাহ্মণ তো কখনো ক্ষত্রিয়ের অধীনে থাকতে পারে না। কাজেই আপনি আপনার কাজ করুন, আমি আমার সম্মান নিয়ে দূরে দূরে থাকি।
শিক্ষকদের গরিবি দশাও বোধ হয় আর নেই। সেদিন দেখি, বিজ্ঞাপন ছাপা হয়েছে—পাত্রী চাই, পাত্র একজন স্কুলশিক্ষক, তারপর ব্রাকেটে লেখা, মাসিক আয় দেড় লাখ টাকা। মানে স্কুলশিক্ষক, কাজেই আট-দশ হাজার কি বিশ-পঁচিশ হাজার টাকা আয়ের লোক তাঁকে ভাববেন না, তিনি সেই রকম পাত্র নন, এই পাত্র যথেষ্ট বড়সড়, তা মাসে দেড় লাখ টাকা কমপক্ষে ধারণ করে। আর একজন প্রাথমিক স্কুলের শিক্ষক নিয়োগেও নাকি লাখ লাখ টাকা আদান-প্রদান হয়, তাতে অর্থনীতিতে নিশ্চয়ই গতিসঞ্চার হয়, নীতি-নৈতিকতায় ধস নামে। ওই শিক্ষক কী করতে পারবেন না? তিনি প্রশ্নপত্র ফাঁস করতে পারবেন, টিউশনিতে ছাত্র না পেলে ফেল করিয়ে দিতে পারবেন, স্কুলের দুটো গাছ বিক্রিও করে দিতে পারবেন।
তা সত্ত্বেও নিশ্চয়ই এমন শিক্ষক আছেন, যাঁরা তুলে ধরে রেখেছেন নৈতিকতা ও নলেজের উচ্চ মানদণ্ড। এমন রাজনীতিবিদও আছেন, যাঁদের দেখলে শ্রদ্ধা আপনাআপনি চলে আসে। এমন সেনাকর্তার সঙ্গেও পরিচিত হয়েছি, যাঁর পড়াশোনার পরিধি সুবিস্তৃত, কথা বলতে গিয়ে নিজের জ্ঞানের সীমাবদ্ধতায় লজ্জা পেয়েছি।
তাই সাধারণীকরণ করতে নেই। কোনো পেশাতেই সবাই খারাপ হন না। কোনো পেশাতেই সবাই ভালোও হন না। সব পেশাতেই, সব জেলাতেই, সব জাতিতেই ভালো থাকে, খারাপ থাকে। আবার একজন খারাপ মানুষেরও বহু ভালো গুণ থাকে। তেমনি একজন ভালো মানুষও সব সময়ই ভালো হন না। তারও কোনো না কোনো দোষত্রুটি থাকে।
একইভাবে, কোনো একটা ভালো পদক্ষেপেও সবাই উপকৃত হন না। সবাই সমান খুশিও হন না। তখন আসে তুলনার বিচার। আমার আয় যদি ৫ টাকা বাড়ে, পড়শির বাড়ে ১৫ টাকা, তাহলে আমি খুশি হব না। এই বিষয়ের কৌতুকটি বলে নেওয়া ভালো—আলাউদ্দিনের দৈত্য বলল, আপনি যা চাবেন, তা-ই পাবেন। তবে একটাই শর্ত, আপনি যা পাবেন, আপনার পড়শি তা তার দ্বিগুণ পরিমাণে পাবে। বলেন, কী চান? অনেক ভেবে লোকটি বলল, আমার একটা চোখ কানা করে দাও।
অনর্থক পানি ঘোলা করার পর্বটি বন্ধ করতে অর্থমন্ত্রী তাঁর বক্তব্যের জন্য দুঃখ প্রকাশ করেছেন। কারণ, ঘোলা পানিতে অনেকেই মাছ শিকার করতে চায়। আর এটাও তো সত্যি যে শিক্ষকদের জ্ঞান অতি উচ্চ, আমরা তো তাঁদের কাছ থেকেই জ্ঞান নিই, তাঁরা জ্ঞান বিতরণ করেন, আমরা তা লাভ করে ধন্য হই, আলোকিত হই।
ভাগ্যিস এই ব্যাপারে অর্থমন্ত্রী কোনো গণিতবিদের পরামর্শ নেননি। কারণ, যেকোনো গণিতজ্ঞ সহজেই প্রমাণ করে দিতে পারবেন শিক্ষকদের নলেজ নেই। অঙ্কটা খুব সোজা—
জ্ঞানই শক্তি।
নলেজ ইজ পাওয়ার।
নলেজ = পাওয়ার।
বা, পাওয়ার = নলেজ।
বা, ক্ষমতা = জ্ঞান।
ইফ, ক্ষমতা = ০, দেন, জ্ঞান = ০। (প্রমাণিত)
শিক্ষকদের পাওয়ার নেই, ক্ষমতা নেই, কাজেই তাঁদের নলেজ বা জ্ঞান নেই।
হে শিক্ষকগণ, এই অঙ্কটা মনে রাখবেন, আপনাদের কোনো ক্ষমতা নেই, কাজেই আপনাদের জ্ঞান নেই, নলেজ নেই। গতকাল সকালবেলা ঘুম থেকে উঠে, পত্রিকা হাতে পাওয়ার আগেই ল্যাপটপ খুলে, প্রথম আলোর প্রধান খবরটি পড়ে চনমনে হয়ে উঠলাম। বাংলাদেশ এখন মধ্য-আয়ের দেশ।
অভিনন্দন বাংলাদেশের সব মানুষকে, অভিনন্দন আমাদের খেটে খাওয়া কৃষক-শ্রমিক-ব্যবসায়ী-শিল্পোদ্যোক্তা-চাকরিজীবী ও প্রবাসী মানুষদের। অভিনন্দন আমাদের নেতাদের। অভিনন্দন সরকারি-বেসরকারি সংস্থাগুলোর সবাইকে।
মধ্য-আয়ের দেশ হওয়ার কতগুলো সুবিধা আছে, কতগুলো অসুবিধাও আছে—গতকালের খবরেই প্রথম আলোর প্রতিবেদক শওকত হোসেন লিখেছেন। অসুবিধা হলো, আমরা গরিব মানুষ, এইটা আমাগো এমনি এমনি দ্যান, এই বুলি আর চলবে না। আর সুবিধা হলো, ও একেবারেই গরিব না, ওকে ঋণ দাও, ও শোধ দিতে পারবে, এই তুমি মাটিতে বসেছ কেন, টেবিল-চেয়ারে বসে খাও—এই রকমটা হবে।
কী রকম গরিব একটা দেশ ছিল। ১৯৭২-৭৩ সালে আমাদের বাজেট ছিল ৭৮৬ কোটি টাকা। এবারের বাজেট ২ লাখ ৯৫ হাজার কোটি টাকা। কোটিটা বাদ দিলে তুলনাটা সহজ হবে। আপনার সংসারে আগে ৭৮৬ টাকা ছিল। আর এখন আছে ৩ লাখ টাকা। আপনার পরিবারে আগে মানুষ ছিল ৭ জন, এখন হয়েছে ১৫ জন। আপনি কি আগের তুলনায় বড়লোক হয়েছেন?
গরিব থেকে আপনি যখন মধ্যবিত্ত হন, তখন কী হয়? আপনার ক্রয়ক্ষমতা বাড়বে। আপনার সক্ষমতা বাড়বে। আপনার ছেলেমেয়েরা স্কুলে যাবে। আর শিক্ষা একটা আশ্চর্য পরশমণি, এর ছোঁয়ায় যেকোনো মানুষ সোনা হয়ে উঠতে পারেন। আমরা দেখতে পাই, কোনো অজানা গ্রাম থেকে উঠে আসছেন ছেলেপুলেরা, তাঁরা চিকিৎসক-ইঞ্জিনিয়ার হচ্ছেন, বাংলাদেশ ব্যাংকের গভর্নর হচ্ছেন, বিশাল ব্যবসায়ী হচ্ছেন—আজ যাঁরা দেশের সফলতম মানুষ, এঁদের আশি ভাগের জীবনকাহিনি শুনলে জানা যাবে, প্রায় নিঃস্ব অবস্থা থেকে তাঁরা শুরু করেছিলেন, আজ তাঁরা সাফল্যের চূড়া স্পর্শ করেছেন। গোটা বাংলাদেশ এগিয়ে যাচ্ছে, এগিয়ে যাবে।
আর মাথাপিছু আয় যখন বাড়ে, তখন সুশাসনও আসবে। গরিব দেশে সুশাসন আসে না। ইউনিভার্সিটি অব লন্ডনের মুশতাক এইচ খান যেমনটা বলেন, মাথাপিছু আয় বাড়লে সুশাসন আসাটা সহজ হয়।
কাজেই আমরা কেবল একটা সচ্ছল দেশ পাব তা নয়, আমরা একটা সুশাসন-সুন্দর দেশও এরপর থেকে আসা করতে পারি। অধ্যাপক আবদুল্লাহ আবু সায়ীদ স্যারও কথায় কথায় অনেকবার বলেছেন, পুঁজি যখন গড়ে ওঠে, পৃথিবীর সর্বত্রই তা ছিল লুটেরা পুঁজি, কিন্তু পুঁজি গড়ে ওঠার পরে তা নিজের স্বার্থেই নিজেকে পাহারা দেয়। তার তখন আইনের শাসন লাগে, আইনকানুন লাগে, গণতন্ত্র লাগে, সভ্যতা লাগে।
আজ আমি গদ্যকার্টুন লিখতে বসেছি। সিরিয়াস তথ্য আলোচনা করতে নয়। কাজেই অতি পুরোনো কৌতুকগুলো আবারও বলি।
নিউইয়র্কে বিড়ালদের লড়াই হচ্ছে। বিভিন্ন দেশের বিড়াল অংশ নিচ্ছে। বাংলাদেশের বিড়ালের সঙ্গে কেউ পারে না। বাংলাদেশের বিড়ালই শেষ পর্যন্ত চ্যাম্পিয়ন হলো। শেষে আমেরিকার বিড়াল বলল, আমরা এই প্রতিযোগিতার প্রস্তুতির পেছনে মিলিয়ন ডলার ব্যয় করেছি, কত প্রশিক্ষণ নিয়েছি, তারপরও তোমার কাছে হেরে গেলাম। তুমি আসলে কার কাছে প্রশিক্ষণ নিয়েছ?
বাংলাদেশের বিড়াল বলল, আমি তো আসলে বিড়াল না, আমি আসলে বাঘ, না খেতে পেয়ে পেয়ে বিড়ালের মতো ছোট হয়ে গেছি।
ভাগ্যিস, এনডিটিভিতে একটা টক শে​া ধরনের অনুষ্ঠান হয়েছিল। সেখানে প্রহ্লাদ কক্কর নামের একজন ভারত বিজ্ঞাপনগুরু বললেন, এই জিনিসটা খুবই ক্রিয়েটিভ হয়েছে, কাটারের সঙ্গে কাটারের মিল দেওয়া, এটাকে এত সিরিয়াসলি নেওয়ার কী আছে?
আজ কিন্তু এই কৌতুক আর চলবে না। বাংলাদেশের বাঘেরা এখন বাঘ হয়ে গেছে।
বাচ্চা আর বাচ্চা নেহি।
ও আচ্ছা, টেলিভিশনে সারাক্ষণ হিন্দিতে এই বিজ্ঞাপন প্রচারিত হলো, ভারত-বাংলাদেশ ক্রিকেট সিরিজের আগে। আমি এই বিজ্ঞাপনটা সহ্য করতে পারতাম না, এটা শুরু হলেই চ্যানেল বদলে দিতাম। দুটো দেশ খেলছে, দুটোই আইসিসির পূর্ণ সদস্য, একটা দেশকে কেন বাচ্চা বলা হবে।
তারপর রস+আলোতে একটা কৌতুক প্রকাশিত হলো।
তারপর গোটা ভারতের সংবাদমাধ্যমে মহা হইচই।
ভাগ্যিস, এনডিটিভিতে একটা টক শো ধরনের অনুষ্ঠান হয়েছিল। সেখানে প্রহ্লাদ কক্কর নামের একজন ভারত বিজ্ঞাপনগুরু বললেন, এই জিনিসটা খুবই ক্রিয়েটিভ হয়েছে, কাটারের সঙ্গে কাটারের মিল দেওয়া, এটাকে এত সিরিয়াসলি নেওয়ার কী আছে? আমরাও তো বাচ্চা আর বাচ্চা নেহি বিজ্ঞাপন বানিয়েছি।
রসিকতা করা খুবই বিপজ্জনক।
দুটো গল্প বলব। একটা পড়েছি একটা রুশ হাসির গল্পের সংকলনে।
একজন একটা হাসির পত্রিকা সম্পাদনা করেন।
তাঁর কাছে এসে তাঁর এক সহকর্মী বললেন, স্যার, আপনাকে একটা কৌতুক বলি।
বলেন।
চিকিৎসকের কাছে এক রোগী এল। রোগীর পায়ে ব্যান্ডেজ। চিকিৎসক বললেন, কী হয়েছে?
রোগী বলল, আমার মাথায় ব্যথা পেয়েছিলাম।
মাথায় ব্যথা পেয়েছেন, তো পায়ে ব্যান্ডেজ কেন?
জি মানে, ব্যান্ডেজটা মাথায় করেছিলাম, কিন্তু সেটা ধীরে ধীরে পিছলে পা পর্যন্ত চলে এসেছে।
অফিসের সবাই হাসতে লাগল। কিন্তু সম্পাদক গম্ভীর। মাথায় ব্যান্ডেজ বাঁধা হলো, এই ব্যান্ডেজ পায়ে যাবে কীভাবে? গলায় আটকে যাবে না? মাথা তো একটা, পা তো দুটো...এটা কোনো গল্প হলো...
এইটাই একটা কৌতুক। কৌতুক শেষ।
সবাই কৌতুক বুঝতে পারে না। আবার কেউ কেউ আছেন, যাঁরা মনে করেন, সবকিছু সিরিয়াসলি নিতে হবে।
যেমন মিলান কুন্ডেরার একটা উপন্যাসে একজন চিকিৎসক বন্ধ্যাত্ব নিয়ে গবেষণা করেন। তিনি রোগিণীদের ইনজেকশন দেন। আর রাস্তা দিয়ে যাওয়ার সময় ছেলেপুলেদের চেহারার দিকে তাকিয়ে দেখেন, তারা দেখতে তাঁর মতো হয়েছে কি না।
তো একবার মিলান কুন্ডেরার কাছে বন্ধ্যাত্ববিষয়ক চিকিৎসকদের একটা সেমিনারে পেপার পড়ার আমন্ত্রণ এল। মিলান কুন্ডেরা বললেন, আমি তো এই বিষয়ের বিশেষজ্ঞ নই।
চিকিৎসকেরা বললেন, না না, আপনি আপনার উপন্যাসে এই বিষয় নিয়ে লিখেছেন।
আমি তো ইয়ার্কি করেছি। আমার লেখাকে সিরিয়াসলি নেওয়ার কিছু নেই।
চিকিৎসকেরা খুবই মর্মাহত হলেন, বললেন, আপনি এটা কী বলছেন, আপনার লেখাকে সিরিয়াসলি নেওয়ার কিছু নেই? আপনার লেখাকে সিরিয়াসলি নিয়ে আমরা এত দিন ভুল করেছি?
আমি যদি বলি, রস+আলোর লেখাকে সিরিয়াসলি নেওয়ার কিছু নেই, তাতেও অনেকেই রাগ করবেন।
কাজেই রস+আলোওয়ালাদের বলব, আরও সাবধান হোন। ক্রিকেট জিনিসটা এবং যেকোনো খেলা জাতিতে জাতিতে, মানুষে মানুষে মৈত্রী স্থাপনের জন্য; বৈরিতা তৈরির জন্য নয়। খেলা খেলাই, তাতে হার থাকবে, জিত থাকবে, হারলেই...দ্যাটস নট দ্য এন্ড অব দ্য ওয়ার্ল্ড।
লেখাটা শুরু করেছিলাম সুসংবাদ দিয়ে। আমরা আর গরিব নই। আমরা এখন নিম্নমধ্যবিত্ত। এখন আমাদের গম্ভীর হতে শিখতে হবে। কথায় কথায় হাসি-তামাশা করা যাবে না। বড়লোকেরা কম হাসেন। তাঁদের হাসি স্মিত। তাঁরা স্মাইল করেন। মোনালিসার মতো রহস্যময় হাসি হাসেন। আর হ্যাঁ, গরিবদের দেখলে লাফ অ্যাট করেন।
আর আমাদের বাঘদের এখন খেলতে হবে বাঘদের সঙ্গেই। বিড়ালের সঙ্গে খেলে চ্যাম্পিয়ন হওয়ার দিন শেষ।
একটা নির্দোষ পুরোনো কৌতুক বলে শেষ করি।
ইঁদুর লাফাচ্ছে, বাঘের বিয়ে, আমাকেও দাওয়াত দিয়েছে, যেতে হবে।
খরগোশ বলল, বাঘের বিয়ে, তো তুই ইঁদুর লাফাচ্ছিস কেন?
ইঁদুর বলল, আসলে আমিও তো বিয়ের আগে বাঘই ছিলাম, বিয়ের পরেই না ইঁদুর হয়ে গেলাম।
রাজনীতিতে উভয় পক্ষ কিছুটা নমনীয়—প্রথম আলোর প্রথম পাতায় এই খবর পড়ে একধরনের আরাম অনুভব করছি। ছোটবেলায় আতাফল এনে চালের বস্তার ভেতরে রেখে দিতাম। আর রোজ দুবেলা পরখ করে দেখতাম, নরম হলো কি না। কাঁঠালের ব্যাপারেও একই ঘটনা ঘটত। কাঁচা পুরুষ্ট কাঁঠাল রাখা আছে ভাঁড়ার ঘরে, রোজ গিয়ে টোকা দিয়ে দেখতে হতো, ঢ্যাপ ঢ্যাপ শব্দ হয় কি না। ওই শব্দ থেকেই বোঝা যেত, কাঁঠাল নরম হয়েছে কি না, পেকেছে কি না। আমাদের চাওয়া ছিল, ফল নরম হোক। নরম হওয়া মানে পেকে যাওয়া।
এখন আমাদের রাজনীতির ক্ষেত্রেও একই চাওয়া, রাজনীতি পরিপক্ব হোক, পেকে উঠুক, রাজনীতির পক্ষগুলো নরম হোক। প্রথম আলো বলছে, কূটনীতিকদের উদ্যোগে রাজনীতিতে কিছুটা নমনীয়তা দেখা যাচ্ছে। বেগম জিয়াকে গ্রেপ্তার না করা হলো সেই নমনীয়তার লক্ষণ।
আর তাতে জ্বালাও-পোড়াও বন্ধের কথা যেমন আছে, তেমনি আছে বিরোধী দলকে একটুখানি পরিসর দেওয়ার কথাও।
আমরা, দেশের নাগরিকগণ, অবশ্য সব সময় কাকের মতো কা-কা-কা করে এসেছি, তাল পাকুক, আর পাকা তাল টুপ করে ঝরে পড়ুক। এভাবে তাল পাকা আর তাল পড়ার ঘটনা ঘটলে তা হবে সত্যিকারের কাকতালীয় ঘটনা। কিন্তু ওয়াকিবহাল মহল বলছেন, কাক যতই কা-কা করুক না কেন, তাল পাকবে না, তাল পড়বেও না। আর গাছে যদি বেল পাকেও, তাতে জনগণের কী?
জনগণের কী! জনগণ তো ন্যাড়া। তবে যে ন্যাড়ার মাথায় বেল পড়েছিল, সে হয়তো আর কোনো দিন বেলতলায় যাবে না, কিন্তু বাংলাদেশের জনগণ বারবার বেলতলায় যায়। তাদের মাথায় বারবার বেল পড়ে। তখন তারা কানে ধরে, নাকে খত দেয়, এই শেষ, আর কোনো দিন বেলতলায় যাব না, কিন্তু কিছুদিনের মধ্যেই তারা সেই প্রতিজ্ঞা ভুলে যায় এবং আবার বেলতলায় যায়। তাদের মাথায় আবার বেল পড়ে।
অথবা তাদের মাথায় কাঁঠাল ভেঙে দিব্যি খাওয়া যায়।
যা-ই হোক, আমরা, বাংলাদেশের ন্যাড়া জনগণ, যাদের মাথায় বেল পড়ে, কিংবা যাদের মাথায় কাঁঠাল ভেঙে খাওয়া যায়, তারা বারবার করে বলি, ও রাজনীতি, তুমি পাকো, তুমি নরম হও।
ফল পাকা আর নরম হওয়া নিয়ে এ দেশে বেশি প্রচলিত অবশ্য ডালিমবিষয়ক গান।
‘চারা গাছে ফুল ফুইটাছে ডাল ভাইঙ্গো না রে মালি ডাল ভাইঙ্গো না।
কাঁচা ডালিম পাকবে বলে কয় দিন রব বসে
সেই না ডালিম পাকলে পরে ভরবে মধুর রসে’...ইত্যাদি।
এখন আমরা কায়মনোবাক্যে প্রার্থনা করছি, আমাদের রাজনীতির ফল পাকুক, আমাদের রাজনীতি নরম হোক। আমরা আর হরতাল-অবরোধ চাই না। আমরা আর পেট্রলবোমা চাই না। আমরা শক্ত অবস্থান চাই না। আমরা নমনীয়তাই চাই।
ছোটবেলায় একটা কৌতুক পড়েছিলাম। ডাক্তার রোগীকে বলছে, খোসাসমেত ফল খাবেন।
রোগী বলছে, সব ফল খেতে পছন্দ করি না। কোনো কোনো ফল খেতে পছন্দ করি।
যে ফল খেতে পছন্দ করেন, সেই ফলই খোসাসমেত খাবেন। আপনার প্রিয় ফল কী?
আমার প্রিয় ফল নারকেল।
নারকেল পাকলেও নরম হয় না। এর বাইরের দিকটা বড়ই শক্ত।
আমাদের রাজনীতি পাকলেও নরম হবে কি? আমাদের রাজনীতির চারপাশটাও যে বড়ই শক্ত।
তাই খবরের কাগজে এই খবর পড়ে মনটা একটু আরামই বোধ করল।
তারপর মনে হতে লাগল, হায়, আমাদের অবস্থা এই রকম হয়ে পড়েছে যে, স্বাভাবিক শান্তির একটা দিন যেন আমাদের পাওনা নয়। অস্বাভাবিক সংঘাতের দিনরাত্রিই যেন এখানে নিয়ম। তাই হঠাৎ করে কোনো শুক্রবারের দিনটিতে যদি হরতাল না থাকে, মনে হয়, ইশ্, কত ভালোই না আমাদের রাজনীতিবিদেরা। আমাদের একটা দিন উপহার দিয়েছেন, যেদিন হরতাল নাই। অবরোধ আছে। তা থাকুক। তবু তো হরতাল নাই। রাজনীতিবিদেরা কত ভালো, সপ্তাহে একটা দিনে হরতাল দেন না। তাঁরা আমাদের কী ছাড়টাই না দেন।
আর এসবই কিন্তু করা হচ্ছে জনগণের অধিকার আদায়ের জন্য। মানুষের কল্যাণের জন্য। নাগরিকদের ভালোর জন্য। তাতে প্রতিদিন দু-দশজন মানুষ পেট্রলবোমায় পুড়ছে, পুড়ুক, মানুষকে বাঁচাতে হবে না?
মানুষের কল্যাণের জন্য দু-চারজন মানুষকে গুলি করে কিংবা বোমা মেরে খুন করা যাবে না? এসবই তো করা হচ্ছে মানুষের ভালোর জন্য।
কী বললেন, যে মারা যাচ্ছে, সেও মানুষ? না-না না-না তারা তো ব্যক্তিমানুষ। আমরা তো কল্যাণ করছি জনগণের। আমরা তো মুক্তি আদায় করছি দেশবাসীর। সমগ্রের মুক্তির জন্য রোজ দু-চারজনকে মারা তো কেবল বৈধ নয়, কর্তব্য।
ঠান্ডা মাথায় চিন্তা করতে বসলে পাগল হয়ে যেতে হবে। মানুষকে মেরে ওরা মানুষের মুক্তি চায়। মানুষের মুক্তির জন্য ওরা মানুষকে মেরে ফেলে। তবে এই দেশে ঠান্ডা মাথায় চিন্তা করার কোনো পরিবেশ নেই। সবার মাথা গরম। সবার চিন্তাই প্রায় অসুস্থ। মেরে ফেলো, বিনাশ করো, নির্মূল করো, খতম করো, উৎখাত করো, নিশ্চিহ্ন করো’র ব্রত নিয়ে আমরা ঝাঁপিয়ে পড়েছি। আপস না সংগ্রাম, সংগ্রাম সংগ্রাম। জ্বালো জ্বালো আগুন জ্বালো। লড়াই লড়াই লড়াই চাই...
কী সুন্দর একটা দেশ পেয়েছিলাম। কী সুন্দর একটা জাতি আমাদের! কোত্থেকে কী হয়ে গেল। কেউ কাউকে একটুখানি ছাড় দেবে না। কেউ কাউকে একটুখানি পরিসর দেবে না। শুধু ধ্বংস হোক, নিপাত যাক আওয়াজ। একটা দিনও আর আমাদের মসৃণ নয়। একটা প্রহরও আর আমাদের নিরাপদ নয়।
আমাদের রাজনীতি হলো ইস্পাতকঠিন। অথচ লোকে বলে, রাজনীতি হলো সমঝোতার আর্ট। পলিটিকস ইজ দি আর্ট অব কমপ্রোমাইজ। শত্রুর সঙ্গেই লোকে আলাপ করতে বসে। ইসরায়েলের সঙ্গে বসে ফিলিস্তিনিরা। সামরিক জান্তার সঙ্গে বসেন অং সান সু চি। নেলসন ম্যান্ডেলা বসেন বর্ণবাদী প্রতিপক্ষের সঙ্গে। বঙ্গবন্ধু গোলটেবিল করতে যান পিন্ডিতে। কিন্তু আমরা একচুলও ছাড় দেব না। একচুলও নড়ব না।
আমাদের রাজনীতি নরম হবে না। এই অবস্থায় বিদেশিদের তাপে কাঁঠাল নাকি খানিকটা নরম হয়েছে। কিলায়ে কাঁঠাল পাকানো যায় না। ফল পুরুষ্ট হলে আর ফলের মরসুম এলে আপনা থেকেই ফল পাকে।
কিন্তু আমাদের রাজনীতি তো পরিপক্ব হবে না। রাজনীতি নাকি আর রাজনীতিবিদদের হাতেই নেই, পরিপক্ব হবে কোত্থেকে!
তবু খবরের কাগজে রাজনীতির নমনীয়তার খবর আমাদের স্বস্তি দেয়। আমরা এমনই হাভাতে হয়ে গেছি। আমরা এমনি রকম কাঙাল হয়ে আছি শান্তির জন্য, স্বাভাবিকতার জন্য। আমাদের জন্য এখন আমাদের করুণা হওয়া উচিত। প্রিয় দাদিআম্মারা,
আমার সালাম নেবেন।
আশা করি, আপনারা ভালো আছেন।
আমি কেমন আছি জানতে চান?
সেটা বলছি। তার আগে বলি, আমি কে? আমার পরিচয় কী?
আমি একটা বিশাল মানুষ। আমার বয়স চার বছর। আমি নার্সারি ক্লাসে পড়ি।
দাদিআম্মারা, আমার অনেক রাইম মুখস্থ। অনেক ছড়াও।
আমার ভর্তি পরীক্ষার দিন আমাকে টিচার জিজ্ঞেস করেছিলেন, তুমি কি রাইম জানো?
আমি জবাব দিই নাই। আমি দেখছিলাম, ওই মাঠে আমার মতো কয়েকটা বাচ্চা খেলছিল। সি স বা ঢেঁকিতে দোল খাচ্ছিল। আমি সেদিকে তাকিয়ে ছিলাম।
টিচার বললেন, তুমি রাইম জানো না?
আমার টিচারের কথাতে মনই ছিল না।
কোনটা জানো? টুইংকেল টুইংকেল জানো?
আমি জবাব দিচ্ছিলাম না। কেন দেব? টিচারকে আমার পছন্দ হয়নি। তাঁর চোখের চশমা তিনি কেন কপালের ওপরে পরেছিলেন?
দাদিআম্মারা, আমি আসলে রাইম জানি।
টুইংকেল টুইংকেল লিটল স্টার
হাউ আই ওয়ান্ডার হোয়াট ইউ আর।
আপ অ্যাবাভ দ্য ওয়ার্ল্ড সো হাই
লাইক আ ডায়মন্ড ইন দ্য স্কাই।
আপনারা হয়তো ভাবছেন, আমি শুধু ইংরেজি রাইম জানি। বাংলা রাইম জানি না।
আমি আসলে বাংলা রাইমও জানি।
আতাগাছে তোতাপাখি
ডালিমগাছে মউ
এত ডাকি তবু কথা
কও না কেন বউ?
কিন্তু এসব রাইম সবাই জানে।
আমার একটা গুণ আছে। সেটা হলো, আমি ছড়া বানাতে পারি।
আমি দুইটা ছড়া বানিয়েছি:
আমার নাম পাভেল
আমি চালাই সাইকেল
সাইকেলের আছে বেল
সাইকেলে দিতে হয় না তেল।
এই ছড়াটা আমি নিজে বানিয়েছি। এটা আমি কাগজে লিখব। তারপর পত্রিকায় পাঠাব। আশা করি ছাপা হবে।
আরেকটা ছড়া আমি বানিয়েছি।
আমার নাম পাভেল
আমার মাথা বেল
আমার মাথায় একবার চুলকানি হয়েছিল। তখন আমার মাথার চুল ন্যাড়া করা হয়েছিল। তখন আমি এই ছড়াটা বানিয়েছিলাম।
কিন্তু এই ছড়াটা আমি ছাপাব না।
ছাপালে বন্ধুরা আমাকে খেপাবে: মাথা বেল, পাভেল।
আমার মা ডাক্তার। আমার বাবাও ডাক্তার।
আমার একজন বন্ধু আছে।
তার নাম সাফির।
সাফিরের বাবাও ডাক্তার।
সেই কারণে সাফিরকে আমি চিনি।
আমি সাফিরের বাড়ি গেছি।
সাফিরের একটা গেমবয় আছে। আমি আর সাফির গেমবয় খেলেছি।
আমি মাঝেমধ্যে বাবার মোবাইল ফোন নিয়ে সাফিরের সঙ্গে কথা বলি।
হ্যালো—আমি বলি। হ্যালো, সাফির বলে।
সাফির তো খুব ছোট। ওর বয়স মাত্র আড়াই বছর। ও শুধু হ্যালো বলতেই পারে। সাফিরকে আমি ছাড়া আর কেউ ফোন করে না। ওর বাবা যখন বলেন, বাবা, তোমার ফোন, তখনই সাফির বুঝে যায় ফোনটা কে করেছে। আমি পাভেল। আমিই কেবল সাফিরকে ফোন করি।
দাদিআম্মারা, আমি আপনাদের এই চিঠি লিখছি। কারণ, আমার না খুব বড় হওয়ার শখ। বড় হয়ে আমি পাইলট হব। আকাশে প্লেন নিয়ে উড়ে যাব। এই আমার ইচ্ছা।
আমার বন্ধু সাফিরও পাইলট হতে চাইত।
আমরা দুই বন্ধু একই প্লেন ওড়াব, এই ছিল আমাদের প্ল্যান।
কিন্তু সাফির কি কোনো দিনও আর পাইলট হতে পারবে?
ও তো চোখেও আঘাত পেয়েছে।
ওর পা পুড়ে গেছে।
ওর মুখ পুড়ে গেছে।
ও বাসে চড়ে নারায়ণগঞ্জ যাচ্ছিল। তখন বাসে পেট্রলবোমা মারা হয়েছে।
এই খবর আমি খবরের কাগজে পড়েছি।
আমি খবরের কাগজ পড়তে পারি।
বাবা-মা দুজনেই হাসপাতালে চলে যাওয়ার পরে আমাদের বাসায় খবরের কাগজ আসে। আমি খবরের কাগজ তুলে নিয়ে দেখলাম আমার বন্ধু সাফিরের ছবি।
তার হাতে ব্যান্ডেজ। পায়ে ব্যান্ডেজ। তার মুখেও ব্যান্ডেজ। সাফির তো আমার চেয়েও ছোট। সাফিরের বয়স তো মাত্র আড়াই।
প্রিয় দাদিআম্মারা,
আপনাদের কাছে আমি একটা জিনিস চাই।
আমাদের আপনাদের সমান বড় হতে দেন। আপনাদের বয়সে পৌঁছাতে দেন।
আমি আপনার নাতির চেয়েও ছোট। আমি আপনার নাতনির চেয়েও ছোট।
সাফির আপনার নাতির চেয়েও ছোট।
সাফির আপনার নাতনির চেয়েও ছোট।
আমরা বেঁচে থাকতে চাই। আমরা চাই না পুড়ে যেতে।
আমি কল্পনাও করতে পারি না, আমার বন্ধু সাফিরের কেমন লেগেছিল, যখন ওর পায়ে আগুন লেগেছিল। যখন ওর হাতে আগুন লেগেছিল।
যখন ওর মুখ পুড়ে যাচ্ছিল। যখন ওর নাক পুড়ে যাচ্ছিল।
যখন ওর চোখের পাতা পুড়ে যাচ্ছিল।
আমি ওভাবে পুড়তে চাই না। আর কেউ এভাবে পুড়ে যাক তা চাই না।
দাদিআম্মারা, আপনারাই পারেন আমাদের বাঁচাতে। আপনারা চাইলেই পারবেন। প্লিজ, আপনারা বলেন, হ্যাঁ, আমরা চাই পাভেল বেঁচে থাকুক। আপনারা বলেন, হ্যাঁ, আমরা চাই, পাভেল ভালো থাকুক।
আপনারা বলেন, আমরা চাই, সাফিরের গায়ে যেন কোনো আঘাত না লাগে। আর কোনো শিশু যেন পুড়ে না যায়।
আপনারা বলেন। আপনারা বললেই হবে।
দাদিআম্মারা, আমার খুব বেঁচে থাকতে ইচ্ছা করে। সাফিরের খুব বেঁচে থাকতে ইচ্ছা করে।
দাদিআম্মারা, আপনারা আমাদের আপনাদের বয়সে পৌঁছাতে দিন।
ইতি, আপনাদের অতি স্নেহের পাভেল। আকাশ কালো। রাতে বৃষ্টি হয়েছে। ভোরবেলায় ঠান্ডা পড়েছিল। জানালা দিয়ে তাকিয়ে আছি পাশের বাড়ির গাছগুলোর দিকে। কালচে সবুজ দেখাচ্ছে পাতাগুলো। নিমগাছের চিকন পাতাগুলো তিরতির করে কাঁপছে। তারপর আকাশ ভেঙে বৃষ্টি এল। অঝোর বর্ষণ।
এমন দিনে কী লিখতে মন চায়?—বলেছিলেন, প্রমথ চৌধুরী।
আর রবীন্দ্রনাথ বলেছিলেন, এমন দিনে তারে বলা যায়, এমন ঘনঘোর বরিষায়। দুজনে মুখোমুখি বসতে হবে, গভীর দুখে দুখি হতে হবে, তারপর বলতে দু কথা, সমাজ-সংসার সব মিছে হয়ে যাবে, মিছে হয়ে যাবে জীবনের কলরব।
এভাবে মুখোমুখি বসে যদি তার সঙ্গে দুটো কথা বলেই ফেলি, তাতে কার কীই-বা এসে যায়! ভাবছি তাই করব। ঢাকায় ভালো কফিশপ হয়েছে, কোনো একটায় চলে যাব, কোনো এক দুখি হৃদয়কে সঙ্গে নিয়ে, বসব তার মুখোমুখি, বলব মনের কথা...
মনের কথা?
আচ্ছা, এই যে যুগলেরা পার্কে কিংবা রেস্তোরাঁয় কিংবা টেলিফোনে ঘণ্টার পর ঘণ্টা কথা বলে, কী বলে!
ধরা যাক, তুমি আর আমি বসেছি ঢাকার কোনো কফিশপে। কফির অর্ডার দিয়েছি। আমার প্রিয় কাপাচিনো। তোমার লাটে। তারপর কথা শুরু হলো...কী কথা হতে পারে?
ইশ্, কী রকম জ্যাম...আসতে পনেরো মিনিটের রাস্তা লাগল এক ঘণ্টা কুড়ি মিনিট। কোনো মানে হয়?
‘সেদিন ছিল মোদির জ্যাম, আজকে ছিল গদির জ্যাম!’
‘তুমি বানালে?’
‘না, আমাদের বন্ধু অনিকের স্ট্যাটাস।’
‘অযথা মোদিকে দুষছ। ঢাকার রাস্তায় কবে জ্যাম থাকে না?’
‘তা অবশ্য ঠিক। অবরোধ-হরতালের দিনেও থাকে, আর তো স্বাভাবিক দিন। তবে ঢাকার রাস্তায় ভিআইপি যত কম চলাচল করবেন, তত ভালো। অবশ্য প্রটোকল ছাড়া চললে তাঁরা বুঝবেন আসল বাস্তবতা। আর প্রটোকল নিয়ে চললে যা হয়, তাঁরা যে পথ দিয়ে যাবেন, সে পথে পাঁচ মিনিটের জন্যও যদি সাধারণের প্রবেশ বন্ধ রাখা হয়, পুরো ঢাকার পথগুলো লক হয়ে যায়।’
‘যেমন ধরা যাক, ফতুল্লা স্টেডিয়াম থেকে যখন ক্রিকেটারদের গাড়ি আসবে। উফ্, তাঁরা যদি বিশেষ
ব্যবস্থায় না আসেন, তাঁদের আসতে লাগবে তিন ঘণ্টা। আর যদি তাঁরা বিশেষ ব্যবস্থায় আসেন, তাহলে সাধারণের বেজে যাবে বারোটা।’
‘এই এই, মোদির বক্তৃতা শুনেছ? খুব ভালো বলেন না? আমি তো মুগ্ধ! আমার হৃদয় জয় করেছেন তিনি।’
‘নিশ্চয়ই ভালো বক্তা তিনি। তিনি হলেন রাজনীতির অমিতাভ। মানুষের চিত্ত জয় করতে জানেন।’
‘সেটা নিশ্চয়ই অনেক বড় কথা।’এই সময় পাশের টেবিল থেকে ঠিকই একজন এগিয়ে আসবেন। বলবেন, ‘ভাইরে, আপনারা মিষ্টি কথায় কেন ভোলেন, বলেন তো? তিস্তা নিয়ে কোনো কথা হয়েছে? এই ডিল তো সিল করার কথা ছিল সেই মনমোহনের সফরের সময়ই। সেবার হলো না। এবারও হলো না। তবু আপনারা খুশি। পারেন বটে!’
আমাদের দুজনের আলাপের মধ্যে তৃতীয় পক্ষের উঁকি। অথচ কথা ছিল, রবিঠাকুরের গানের মতো আমরা থাকব এমন পরিবেশে, জগতে কিছু যেন নাহি আর। কী আর করা! এক বর্গকিলোমিটারে এখানে হাজার মানুষ বাস করে, ঢাকাতে নিশ্চয়ই করে এক লাখ, এখানে তো কফিশপে নিরিবিলি কথা বলা যাবেই না।
‘জি, আপনি ঠিক বলেছেন। তবে আশা করতে দোষ কী! হয়তো মমতার নির্বাচনের পরই সেটা হয়ে যাবে।’
‘আশা নিয়েই থাকেন।’
আরেকজন এগিয়ে এলেন, ‘ভাইরে, ছিটমহলের মানুষ হলে বুঝতেন এই সফরের তাৎপর্য। মোদির ম্যাজিক। যে মোদিকে নিয়ে সবারই ছিল সন্দেহ, যাঁকে আমেরিকানরা ভিসা দিতে অস্বীকার করেছিল গুজরাট-কাণ্ডের পর, সেই মোদিই কিনা স্থলসীমান্ত চুক্তি তাঁদের পার্লামেন্টে পাস করিয়ে নিতে পারলেন। চিন্তা করুন, আপনি আছেন বাংলাদেশের পেটের ভেতরে, ইন্ডিয়াতে যাওয়ার কোনো পথ নেই আপনার, কিন্তু আপনি ইন্ডিয়ান, বা আপনি বাংলাদেশি, আছেন ভারতের ভেতরে, শিক্ষা নেই, হাসপাতাল নেই, পরিচয় নেই...সেসব শিশুর কথা ভাবুন...’
হায়! তুমি আর আমি ভেবেছিলাম বসে বসে হৃদয় দিয়ে হৃদি অনুভব করব, এর মধ্যে এ কী আলাপ?
আরেকজন গলার স্বর উঁচু করে বললেন, ‘আপনারা শুধু ভারতের বাইরের উন্নতি চাকচিক্যই দেখছেন। আপনারা জানেন, ওরা যে টাকা দেবে বলেছে, তাতে কর্মসংস্থান হবে ৫০ হাজার ভারতীয়র, আর সেই রিপোর্ট বেরিয়েছে ভারতের কাগজেই? আপনারা শুধু টাটা, আদানি, রিলায়েন্সের উন্নতি দেখেন, কিন্তু কত ভারতীয় প্রান্তিক মানুষ তাদের বিরুদ্ধে লড়াই করছে, সিংগুরের মানুষ জানবাজি প্রতিরোধ গড়েছে টাটার ভূমি দখলের বিরুদ্ধে...সেসব তো আপনারা দেখবেন না। আপনারা রামপালে বিদ্যুৎকেন্দ্র বসাবেন। বন ধ্বংস করবেন।’
আরেকজন তাঁর সিটে বসে পা দোলাতে দোলাতে বলবেন, ‘কিন্তু মোদি বলেছেন, টিপাইমুখ প্রকল্প নিয়ে তাঁরা আর এগোচ্ছেন না। আসলে ওরা গত বছর ৮৬ লাখ গাছ কাটার অনুমতি চেয়েছিল টিপাইমুখে, দিল্লি বন বিভাগের টেকনিক্যাল কমিটি সেটা নাকচ করে দিয়েছে...তার মানে পৃথিবীজুড়ে পরিবেশবাদীদের নড়াচড়া-চেঁচামেচিতে কিছু না কিছু কাজ হচ্ছে...’
আমাদের আর কিছু বলতে হবে না। আশে-পাশের লোকজনই যা বলার বলবেন। আরেকজন বলে বসবেন, ‘আসল কথা হলো, সদিচ্ছা। আমরা প্রতিবেশী বেছে নিতে পারব না। প্রতিবেশীর সঙ্গে মিলেমিশে থাকাটা লাভজনক বলেই তা করতে হবে। তবে দেখতে হবে, প্রতিটা ডিল থেকে কতটা লাভ দেশের জন্য আদায় করা যায়। বাংলাদেশ ভারতের এক নম্বর চাওয়াটা পূরণ করেছে। তা হলো, বাংলাদেশের মাটিকে ভারতের বিরুদ্ধে জঙ্গি তৎপরতায় ব্যবহৃত হতে না দেওয়া। যেটা বলতে গিয়ে মোদি একটা পলিটিক্যালি ভুল কথা মুখ ফসকে বলে ফেলেছেন, বাংলাদেশের প্রধানমন্ত্রী নারী হওয়া সত্ত্বেও সন্ত্রাসের বিরুদ্ধে জিরো টলারেন্সের অবস্থান নিয়েছেন। আমেরিকার কাগজগুলো ও সামাজিক মাধ্যমে তঁার এই পুরুষবাদী কথার খুব সমালোচনা হচ্ছে। এখন বাংলাদেশ থেকে গাড়ি নিয়ে ভুটান-নেপাল যাওয়া যাবে। আবার বাংলাদেশও দিক না যশোর থেকে আগরতলায় রেল যোগাযোগের সুবিধা। কিন্তু দেখতে হবে তা যেন বাংলাদেশের জন্য লাভজনক হয়, বাংলাদেশের পরিবেশের ও নিরাপত্তার জন্য ক্ষতিকর না হয়।’
নাহ্। আর পারি না। ভেবেছিলাম, এমন দিনেই তোমাকে বলে ফেলব সেই কথাটা, ‘যে কথা এ জীবনে রহিয়া গেল মনে, সে কথা আজি যেন বলা যায়—এমন ঘনঘোর বরিষায়!’
ওপাশ থেকে একজন আধা গেলাস পানি নিয়ে বলবেন, ‘এই যে গেলাসটা, এর অর্ধেকটা খালি, এটা হলো হতাশাবাদীদের পর্যবেক্ষণ, অর্ধেকটা পূর্ণ, দাবি করবেন আশাবাদীরা। পুরোটাই পূর্ণ—অর্ধেকটায় পানি, অর্ধেকটায় বাতাস, বলবেন পদার্থবিজ্ঞানী। জলাতঙ্ক রোগী গেলাসটা দেখলেই চিৎকার করে পালাবেন, তৃষ্ণার্ত ব্যক্তি ছুটে এসে পান করবেন...’
বিকট শব্দে বিজলি চমকাবে। তুমি বলবে, ‘চলো, আমরা বৃষ্টিতে ভিজি। আমি বলব, মাথা খারাপ?’
তারপর জলবন্দী হয়ে পড়ব দুজন। ঢাকার রাস্তায় পানি আর পানি। দুই নবীন মেয়র জানালা দিয়ে সেই বৃষ্টির জলে ভেসে থাকা কোনো আবর্জনাকে কাগজের নৌকা ভেবে সান্ত্বনা খুঁজবেন।
কিন্তু আসলে এসবের কিছুই হবে না। যানজটে আটকা পড়বে তুমি। যানজটে আটকা পড়ব আমি। আমাদের কোনো দিনও মুখোমুখি বসাই হয়ে উঠবে না এই শহরে। আজকে সিরিয়াস দার্শনিক বিষয় নিয়ে আলোচনা করব। যদিও কলামটির নাম গদ্যকার্টুন। এই কলামে রসিকতা করার ব্যাপক চেষ্টা করা হয়! সেই চেষ্টা প্রায়ই নিদারুণ ব্যর্থতায় পর্যবসিত হয় বটে।
তার আগে একটা পরামর্শ দিই। বাংলাদেশের রাস্তায় রাস্তায় হাটে-বাজারে-স্টেশনে-টার্মিনালে মোড়ে মোড়ে সত্যিকারের সিসি টিভি বা ক্লোজড সার্কিট ক্যামেরা বসান।
শক্তিশালী ক্যামেরা। যা সত্যিকারের ভিডিও ফুটেজ দেবে। যা থেকে মানুষদের নির্ভুলভাবে শনাক্ত করা যাবে। ধরা যাক, পয়লা বৈশাখে টিএসসি এলাকার ক্যামেরাগুলো যদি শক্তিশালী হতো, তাহলে আমরা সঠিকভাবে শনাক্ত করতে পারতাম, কারা আসলে ওই ভিড়ের মধ্যে নখরযুক্ত থাবা নিয়ে হামলে পড়েছিল মেয়েদের ওপরে। যেমন চলন্ত মাইক্রোবাসে ধর্ষণের ঘটনার অপরাধীদের ধরা গেছে বলে দাবি করেছে র্যা ব। ভদ্রমহিলা যে দোকানে কাজ করতেন, সেখানকার ভিডিও ফুটেজ দেখার মাধ্যমে অপরাধীদের শনাক্ত করা সম্ভবপর হয়েছে।
এবার আমার দার্শনিক আলোচনা।
মিশেল ফুকো কারাগারের ইতিহাস নিয়ে আলোচনা করেছেন। তিনি বলেছেন, কারাগারে একটা উঁচু টাওয়ার থাকে। সেখানে অবস্থান নিয়ে প্রহরীরা সারাক্ষণ নজর রাখে কে কোথায় কী করছে। তেমনিভাবে আমাদের সমাজ হলো, প্যান-অপটিক সমাজ। স্তরে স্তরে এখানে পাহারাদাররা বসে আছে। কে কোথায় কী করছে, তা ওয়াচ করছে। তা মনিটর করছে।
মানুষের চলাফেরার কথা বলার কোনো স্বাধীনতা নেই। এটা কেবল কারাগারে নয়, যেকোনো প্রতিষ্ঠানের বেলাতেই সত্য। সেটা হাসপাতাল হতে পারে, স্কুল হতে পারে, কোনো একটা অফিস হতে পারে। সর্বত্রই নজরদারি। সর্বত্রই মানুষকে শিকলে বন্দী করে রাখার চেষ্টা। মানুষ আসলে স্বাধীন নয়। কিন্তু প্রগতিশীলের কর্তব্য হবে, প্রতিনিয়ত স্বাধীনতার জন্য সংগ্রাম করে যাওয়া।
এই যে কে কোথায় কী করছে, এটা যদি সব সময় সবাই দেখে ফেলে, তা আসলে কতটা কাম্য। কতটা স্বাস্থ্যকর সামাজিকভাবে? আমরা কি কেউ কাচের ঘরে বসবাস করতে পারব? ধরা যাক, আমাদের ঘরগুলোর দেয়াল স্বচ্ছ কাচের তৈরি। বাইরে থেকে সব দেখা যায়। সেই ঘরে আমাদের বসবাস করতে হবে দিনরাত। এটা কি সম্ভব?
ঔপন্যাসিক মিলান কুন্ডেরা এই রকমের রাষ্ট্র-ব্যবস্থা নিয়ে খুব ভেবেছেন, উপন্যাস লিখেছেন। যেখানে রাষ্ট্র সবকিছু মনিটর করার চেষ্টা করছে, পুলিশ চারপাশের সবকিছু রেকর্ড করছে।
তবে আমাদের ভাবনার কিছু নেই। আমাদের দেশে আইন হয়ে গেছে, আইন অনুযায়ী দায়িত্বপ্রাপ্ত কর্তৃপক্ষ আমাদের সবার সব ফোনালাপ রেকর্ড করতে পারে। তা তারা করছেও। এবং দরকারমতো কোনো কোনো ফোনালাপ প্রকাশও করে দেওয়া হচ্ছে। আইনশৃঙ্খলা রক্ষাকারী বাহিনী নাগরিকদের ফোনালাপ আড়ি পেতে শোনে, রেকর্ড করে, সেই অধিকার আইন করে তাদের দেওয়া হয়েছে, কিন্তু সেই ফোনালাপ নেটে ছেড়ে দেওয়ার অধিকার কি দেওয়া হয়েছে? তাহলে ফোনালাপগুলো বাইরে আসে কী করে?
তবে আসল সমস্যা হলো, ফেসবুকের মতো সামাজিক যোগাযোগের মাধ্যমগুলো। সেখানে আমরা কী করি, কী খাই, কী লিখি—সব বিক্রি করে দেওয়া হয় বিভিন্ন প্রতিষ্ঠানের কাছে, তা থেকে তারা বের করে ফেলে কার কী অভ্যাস, কে কী ধরনের পণ্য পছন্দ করে, কী দেখতে চায়, কী কিনতে চায়!
এখন বুঝুন তাহলে অবস্থাটা। আপনি ফোনে যা যা আলাপ করছেন, তা রেকর্ড হতে পারে। আপনি ফেসবুকে কী করছেন, তার মাধ্যমে আপনার সম্পর্কিত তথ্য বিশ্লেষণ করছে কেউ না কেউ। আর সিসি ক্যামেরা থাকলে আপনি কখন কোথায় যাচ্ছেন, কী করছেন, কার সঙ্গে আছেন, তার ভিডিও রেকর্ড করা হচ্ছে সর্বত্র!
আমরা কি একটা কাফকার জগতে বসবাস করছি? কাফকার দুঃস্বপ্নের জগতে?
মিলান কুন্ডেরা একটা সত্যিকারের কাহিনি শুনিয়েছিলেন প্রাগ শহর নিয়ে, সেই সময়ের কাহিনি, যখন তা সোভিয়েতদের নিয়ন্ত্রণে ছিল।
একজন ইঞ্জিনিয়ার একটা সেমিনারে অংশ নিতে প্রাগ শহর থেকে গেছেন লন্ডনে। ফিরেও এসেছেন ঠিক সময়ে। এসে দেখলেন, খবরের কাগজে ছাপা হয়েছে, এই ইঞ্জিনিয়ার চেক সমাজতন্ত্রের বিরুদ্ধে লন্ডনে বক্তব্য দিয়েছেন এবং তিনি আর দেশে ফিরবেন না।
যা ছাপা হয়েছে, তা ঘোরতর মিথ্যা। তিনি ছুটলেন খবরের কাগজের অফিসে। সম্পাদক দোষ স্বীকার করলেন। বললেন, এই খবর এসেছে স্বরাষ্ট্র মন্ত্রণালয় থেকে। স্বরাষ্ট্র মন্ত্রণালয় দোষ স্বীকার করে বলল, কিছু করার নেই, এটা এসেছে আমাদের লন্ডন দূতাবাস থেকে। গোয়েন্দারা পাঠিয়েছে এই খবর।
ইঞ্জিনিয়ার সাহেব এক দপ্তর থেকে আরেক দপ্তরে ছোটাছুটি করে অবশেষে একদিন সত্যি সত্যি দেশ ছেড়ে চলে গেলেন। বাঁচার তাগিদে।
মিলান কুন্ডেরা বলেন, ফ্রানৎস কাফকার গল্পে এই রকম ঘটে। আগে শাস্তি হয়, পরে অপরাধ খোঁজা হয়। কাফকার ট্রায়াল উপন্যাসে একদিন জোসেফ কে নামের প্রধান চরিত্রটি দেখে, তার ঘরে দুজন লোক ঢুকে গেছে। তারা তাকে বলছে, তোমাকে গ্রেপ্তার করা হয়েছে। জোসেফ কে-র নাশতা তারা খেয়ে ফেলে। জোসেফ কে তখনো রাত্রি-পোশাকে। তার ব্যক্তিগত গোপনীয়তা বলতে কিছুই থাকে না।
আর কাফকার গল্প মেটামরফসিসের প্রথম লাইন তো বিখ্যাত: দুঃস্বপ্ন থেকে জেগে একদিন সকালে গ্রেগর সামসা দেখতে পায় সে একটা ভয়াবহ পোকায় পরিণত হয়ে গেছে।
আমাদের দেশটা কি কাফকার দুঃস্বপ্নের জগতে পরিণত হচ্ছে?
লিমন কিংবা কাদেরকে চিরটাকাল খুঁজতে হবে তাঁদের অপরাধ কী!
মিলান কুন্ডেরাই বলেছিলেন, প্রাগে একজন লোকের শাস্তি হয়েছিল সমাজতান্ত্রিক রাষ্ট্রের বিরোধিতাকারী হিসেবে, তিনি জেলে ছিলেন, কিন্তু আজীবন তিনি সমাজতন্ত্রে বিশ্বাস করে গেছেন, কারণ তিনি বলেন, না হলে তো আমার পুরো জীবন ব্যর্থ হয়ে যায়, সমাজতন্ত্রে বিশ্বাস বজায় রাখলে তবু সান্ত্বনা আসে, মহান সমাজতন্ত্র রক্ষার জন্য আমাকে কারাবাস করতে হচ্ছে।
আমরাও বিশ্বাস হারাচ্ছি না। আমেরিকানরা আমাদের ফেসবুক নজরদারি করে, কিংবা আমাদের ফোনালাপ রেকর্ড করা হয়, এসবই করা হচ্ছে কোনো মহৎ উদ্দেশ্যে।
কিন্তু একদিন সকালবেলা ঘুম থেকে উঠে যদি দেখি, একটা বড় পোকায় পরিণত হয়েছি, উল্টে আছি মেঝেতে, পা ছুড়ছি, কিন্তু সোজা হতে পারছি না... তখন...
না। আর বলব না। জর্জ ওরওয়েলের লেখা নাইনটি এইটিফোরে এই রকম একটা একনায়কবাদী রাষ্ট্রের বর্ণনা আছে, যেখানে আছে এই বিখ্যাত সংলাপটি, বিগ ব্রাদার ইজ ওয়াচিং ইউ...
আমরা আমাদের ব্যক্তিগত পরিসরটুকুনের ওপরে কেউ খবরদারি করুক, সেটা চাই না, কিন্তু যে অপরাধীরা ধর্ষণ করে, খুন করে, বোমাবাজি করে, পেট্রলবোমা ছোড়ে, তারা সবাই ধরা পড়ুক সিসি ক্যামেরার কল্যাণে, সেটাও চাই।
একটা ভালো রাষ্ট্র, একটা ভালো শাসন তা দেওয়ার চেষ্টাই তো করবে। তখন পড়ি ক্লাস সেভেনে। দেশে গণভোট হবে। গণভোটের নিয়ম অভূতপূর্ব। কোনো সিল-ছাপ্পড় মারতে হবে না। দুটো বাক্স থাকবে পোলিং বুথে। একটাতে লেখা থাকবে ‘না’। আরেকটাতে থাকবে সামরিক পোশাক পরা জেনারেল জিয়াউর রহমানের ছবি। সেটাতে লেখা ‘হ্যাঁ’। ব্যালট পেপারে কোনো মার্কাটার্কা থাকবে না। একেবারে ধবধবে সাদা কাগজ। প্রতিটা ভোটার একটা করে ব্যালট পেপার পাবে। তারপর সেই কাগজ ঢোকাতে হবে। ‘হ্যাঁ’ বাক্সেও ঢোকানো যাবে। ‘না’ বাক্সেও ঢোকানো যাবে। সেই ভোটের সময় চলে গেলাম গ্রামের বাড়িতে। গাইবান্ধা জেলার গোবিন্দগঞ্জ থানায়।
ভোট দেখতে মাইল খানেক দূরের স্কুলের মাঠে যাই।
যেই ভোট দিচ্ছেন, তাঁকেই একটা করে বিড়ি দেওয়া হচ্ছে।
বিড়ির লোভে অনেক কিষান মাঠ থেকে এসে ভোট দিয়েওছিলেন। তবে নারীরা আসেননি। আসার দরকার ছিল না। কারণ, নারীদের বিড়ি দেওয়া হয়নি। যদিও মাঝেমধ্যেই রব উঠছিল ভোট দিতে না এলে ধরে নিয়ে যাওয়া হবে। ছেলে-ছোকরার দল, যাদের ভোট নেই, তারা বেশ মজা পেয়েই গেল। বিড়ি নেয়। আর ভোটকেন্দ্রে যায়। দুইটা ভোট ‘হ্যাঁ’ বাক্সে ফেলে। দুইটা ভোট ‘না’ বাক্সে ফেলে। তারপরেও ভোটারের উপস্থিতি শতকরা ৫ শতাংশের বেশি হয় না। তার মধ্যে আবার অনেক ভোট বেয়াদব পোলাপানে ‘না’ বাক্সে ফেলেছে।
প্রিসাইডিং অফিসার ছিলেন আমাদের পরিচিত। বিকেল পাঁচটা বাজতে না-বাজতেই তিনি সব ব্যালট ছিঁড়লেন। তারপর সব ভরে ফেললেন হ্যাঁ বাক্সে। না বাক্সেরগুলোও ঢাললেন। সেসবও ভরলেন হ্যাঁ বাক্সে।
সেই ভোটের সরকারি ফল ছিল ৮৮ শতাংশ ভোট পড়েছে। হ্যাঁ পেয়েছে প্রায় ৯৯ শতাংশ। না পড়েছে ১ শতাংশ।
সে আজ থেকে ৩৮ বছর আগের কথা। সেসব দিন কবেই গত হয়েছে। এখন এই দেশে ভোট কেমন হয়। প্রধান নির্বাচন কমিশনারের মতো করে আমাদেরও অবাধ, সুষ্ঠু, নিরপেক্ষ জনমতের প্রকৃত প্রতিফলনের ভোটের জন্য আমাদের নিজেদেরই অভিনন্দন জানাতে হবে। একটা লাশ পড়েনি। একটা বুথে আগুন দেওয়া হয়নি। এত সুন্দর, এত সুষ্ঠু, এত শান্তিপূর্ণ নির্বাচন সাম্প্রতিক কালে আর হয়নি। অভিনন্দন নির্বাচন কমিশন। একটি আদর্শ শান্তিপূর্ণ নির্বাচনের মডেল হিসেবে ২৮ এপ্রিল ২০১৫-এর নির্বাচনকে সোনার ফ্রেমে বেঁধে রাখতে হবে। অভিনন্দন, গণতন্ত্র। গণতন্ত্র জয়ী হয়েছে। ৩-০ ব্যবধানে গণতন্ত্র বিজয়ী হয়েছে। বিরোধীরা বাংলাওয়াশ হয়েছে।
সিটি নির্বাচনে ভোট দিতে আমিও গিয়েছিলাম। আমি দক্ষিণের ভোটার। সকাল সকালই কেন্দ্রে গিয়ে হাজির হয়েছি। আমার ভোট একটা স্কুলে। আমার স্ত্রীর ভোট আরেকটা স্কুলে। গিয়ে দেখি, কোথাও বিএনপি-সমর্থিত প্রার্থীদের কোনো পোস্টার নেই, কোনো কর্মী নেই। ইলিশ মাছ মার্কার নেতা হাত বাড়িয়ে এগিয়ে এলেন। করমর্দন করলেন। তাঁর কর্মীরা আছে। তারা টেবিল নিয়ে বসে ভোটারদের বুথ-কেন্দ্র ইত্যাদি খুঁজে পেতে সাহায্য করছে। কিশোর বয়সী ছেলেরা এগিয়ে এসে আমার সঙ্গে ফটোও তুলল। আমি বললাম, প্রতিদ্বন্দ্বীরা কোথায়। ওরা বলল, আসেনি।
আমি ভেতরে গিয়ে নিজের ভোট দিলাম। তিনজন বয়স্ক ভদ্রলোক পোলিং অফিসারের দায়িত্ব পালন করছেন। ভেতরে ঢাকা-বিশেষজ্ঞ বিশ্ববিদ্যালয় মঞ্জুরি কমিশনের সাবেক প্রধান নজরুল ইসলাম স্যারকেও পেলাম, ভোট দিয়ে বেরিয়ে আসছেন। তাঁকে বললাম, সিটি করপোরেশনের নির্বাচনের ভোটের বুথে এসে ঢাকা-বিশেষজ্ঞর সাক্ষাৎ পাওয়া খুব ভালো লক্ষণ। কিন্তু বিএনপি-সমর্থিত প্রার্থীদের এজেন্ট দেখলাম না। কর্মী দেখলাম না। ইলিশ মাছের এজেন্টদের জিজ্ঞেস করলাম, প্রতিদ্বন্দ্বী প্রার্থীর এজেন্ট কোথায়? ওরা বললেন, আসেনি।
প্রিসাইডিং অফিসারও এলেন। সৌজন্য সাক্ষাৎ করে গেলেন। এখান থেকে আমরা গেলাম আরেকটা কেন্দ্রে। আমার সহধর্মিণী সেখানে ভোট দেবেন। নির্বাচন পর্যবেক্ষক দুটো দলের সঙ্গে দেখা হলো সেখানে। পুরো ভোটকেন্দ্র ফাঁকা। কোথাও কোনো লাইন নেই। বিএনপি-সমর্থিত প্রার্থীদের কোনো কর্মী, স্বেচ্ছাসেবক, এজেন্টের দেখা পেলাম না।
২০০৮ সালে একই কেন্দ্রে ভোট দিয়েছি। সকালবেলা এসে দেখি ভিড়। সবাই লাইনে দাঁড়িয়ে আছে। সবার মুখ হাসি-হাসি। আর চেহারা দেখলেই বোঝা যাচ্ছে কোন মার্কায় তারা ভোট দিতে যাচ্ছেন। লাইনে দাঁড়িয়ে থাকতে থাকতে আমরা গল্প-গুজব-আড্ডাতেও মেতে উঠলাম। অথচ আজকে জায়গাটাকে শোকের বাড়ি মনে হচ্ছে কেন?
সকাল নয়টা পর্যন্ত আমার দেখা দুটো কেন্দ্রে ভোট গ্রহণ ছিল শান্তিপূর্ণ। কিন্তু ভোটারের উপস্থিতি ছিল নগণ্য।
পর্যবেক্ষকদের জিজ্ঞেস করলাম, সকাল নয়টা বাজে, ভোটকেন্দ্রে ভোটারের ভিড় নেই কেন?
একজন বললেন, মানুষের আগ্রহ নেই। কোন পক্ষ জিতল বা হারল তাতে নগরবাসীর কিছু যায়-আসে বলে মনে হয় না। মানুষ খুব হতাশ।
জানি না তিনি ঠিক বললেন কি না।
ঘরে ফিরে এসে বাংলাদেশের ক্রিকেট খেলা দেখার জন্য টিভি অন করলাম। বিভিন্ন কেন্দ্র থেকে শান্তিপূর্ণ সুষ্ঠু অবাধ সিল মারার খবর আসছে, টেলিভিশন চ্যানেলগুলো সেসব প্রচার করছে।
সন্ধ্যা নাগাদ আমরা জানি ভোট পড়েছে ৪০ শতাংশের মতো। দুজনেই ভালো ভোট পেয়েছেন। আমার সেই ৩৮ বছর আগের বিকেলটা মনে পড়ছে।
সেদিন আমাদের গ্রামের প্রিসাইডিং অফিসার যখন না ভোটের বাক্স থেকে হ্যাঁ ভোটের বাক্সে সব ব্যালট ভরে দিচ্ছিলেন, তখন একজন পোলিং অফিসার বলছিলেন, স্যার, কাজটা কি ঠিক হইতেছে?
তখন প্রিসাইডিং অফিসার জবাব দিয়েছিলেন, আপনার কি প্রেসিডেন্ট জিয়াউর রহমান এবং তাঁর নীতি ও কর্মের প্রতি আস্থা নেই?
হ্যাঁ, আছে।
আমরা তো সেই আস্থাই দেখাচ্ছি।
দেশ এগোচ্ছে। গণতন্ত্র এগোচ্ছে। এখন কেবল না-কে হ্যাঁ বানালে হয় না, কিছু না-তেও রাখতে হয়। আগে চক্ষুলজ্জা ছিল না। এখন আছে কি না জানি না, তবে স্মার্টনেস বেড়েছে। দক্ষতা বেড়েছে।
নেপালের ভূমিকম্প বেশ বড় ছিল। তারপরেও কিন্তু ৯০ শতাংশ ভবন অক্ষত আছে। কারণ, ভালোভাবে নকশা করা, ভালোভাবে নির্মিত ভবন সাধারণত ভূমিকম্পেও ভাঙে না। প্রকৌশল একটা বিশেষ বিদ্যা। এটা অর্জন করতে হয়। হাজার বছর ধরে জ্ঞান অর্জন করে সেটাকে বিশেষজ্ঞরা এই বিদ্যার ভান্ডারে সঞ্চয় করে রেখেছেন।
তবে নতুন নতুন বিভাগ ও বিষয় খুলতে হচ্ছে প্রকৌশল বিশ্ববিদ্যালয়গুলোতে। আমাদের চোখের সামনে হলো কম্পিউটার কৌশল বিভাগ। এটা আগে ছিল না।
এবার একটা নতুন বিভাগ খুলুন—ইলেকশন ইঞ্জিনিয়ারিং বিভাগ। ইঞ্জিনিয়ারিং কাজটা ভালো হলে ভবন ধসে পড়ে না, মিছিলকারীরা ঝাঁকি দিলেও না। ইলেকশন ইঞ্জিনিয়ারিং ভালো হলে সরকার পড়বে না।
কিন্তু যে প্রশ্নের জবাব মিলছে না, তা হলো বিএনপি সব কেন্দ্রে এজেন্ট দিল না কেন? অন্তত ১০০ জন স্বেচ্ছাসেবক প্রতিটা কেন্দ্রে ভোটারদের এগিয়ে নেওয়ার জন্য দাঁড়িয়ে থাকল না কেন? তাহলেও লাখ লাখ কর্মীকে সেদিন মাঠে দেখা যেত। তাদের এজেন্টকে বের করে দেওয়া হচ্ছে, এই খবর ছড়ালে তারা নির্বাচন কমিশনের দিকে যেতে পারতেন। ভোটারদের কোনো আগ্রহ নেই, দলীয় নেতা-কর্মীদেরও আগ্রহ নেই? আশ্চর্য!
স্মার্টনেস আসলেই বেড়েছে। প্রকৌশলবিদ্যাও এগোচ্ছে। ভোটের অধিকার, ভাতের অধিকার নিশ্চিতকরণ চলছে বটে। বটে!
কিন্তু বিএনপির হলোটা কী? বহুদিন আগে একজন তরুণী আমাকে বলেছিলেন, আপনারা, পুরুষেরা কখনোই আমাদের বেদনাটা বুঝবেন না। একটা ছোট উদাহরণ দিই। চৈত্রের রাত ১১টায় ধরুন বিদ্যুৎ নেই, গরমে ছটফট করতে করতে আপনি ভাবলেন, যাই, ঘর থেকে বেরিয়ে একটু রাস্তায় যাই, হাওয়া খেয়ে আসি, আপনি চাইলে একটা স্যান্ডো গেঞ্জি পরে এটা করতে পারবেন, কিন্তু আমি কি সেটা পারব? রাত ১১টায় একটা ২৫ বছরের তরুণী রাস্তায় পায়চারি করছেন, শুধু ঘরে প্রচণ্ড গরম বলে, এটা কি এই দেশে হওয়ার জো আছে?
আমি উত্তর দিতে পারিনি। সেই সামান্য না পারার অসামান্য বেদনাটা বুঝে চলার চেষ্টা করছি আজও।
একদিন আমার ছোট্ট মেয়েটি, আমার হাত ধরে রিকশায় করে ফিরছিল স্কুল থেকে, ধানমন্ডি ৮ নম্বরের খেলার মাঠের দিকে তাকিয়ে বলল, বাবা, কত ছেলে ক্রিকেট খেলছে, ফুটবল খেলছে, এর মধ্যে একজনও মেয়ে নেই কেন?
আমার বুক বিদীর্ণ হয়ে গিয়েছিল, এই প্রশ্নের কী জবাব আমি দেব আমার চার-পাঁচ বছর বয়সী মেয়েকে?
আমি ভিতু ধরনের মানুষ। আপনাদের কাছে আমি স্বীকার করি, আমার মেয়েকে আমি কোনো দিন কোনো ভিড়ের অনুষ্ঠানে নিয়ে যাইনি। আমার ফোবিয়া আছে, ভিড়-আতঙ্ক, বলা ভালো, পুরুষদের ভিড়ের আতঙ্ক। আমরা একবার কয়েকটা নিকটাত্মীয় পরিবার আজমির শরিফ গিয়েছিলাম, মাজারঘরটা ছোট, সেখানে নারী-পুরুষ গিজগিজ করছে, এক দরজা দিয়ে ঢুকে আরেক দরজা দিয়ে বেরোতে হয়, আমার মেয়ের হাত আমার মুঠোয়, দরজায় পা রেখেই আমি মেয়েকে নিয়ে বেরিয়ে এসেছিলাম।
কিন্তু আমার স্ত্রীকে নিয়ে, তাঁর হাত ধরে আমি অনেক জায়গায় যাই, যেখানে ভিড় আছে। বইমেলায়, কিংবা ক্রিকেট স্টেডিয়ামে। ধরা যাক, ক্রিকেট স্টেডিয়ামে গিয়েছি। বাংলাদেশ জয়লাভ করেছে। বন্ধুবান্ধবও সঙ্গে আছে। আনন্দ করতে করতে ফিরছি। ফেরার পর গাড়িতে উঠে অবধারিতভাবেই স্ত্রী বলবেন, পুরুষ কোনো দিনও মানুষ হবে না। ভিড়ের মধ্যে নারী পেলে পুরুষ পশু হয়ে যায়।
কী জানি, পশু বললে পশুদের অপমান করা হয় কি না।
পশুদের সমাজে কি যৌন হয়রানি আছে? ইভ টিজিং আছে? ভিড়ের মধ্যে পুরুষ পশুরা নারী পশুর গায়ে থাবা দেয়? পশুরা কাপড় পরে না, পরলে পুরুষ পশু নারী পশুর কাপড় কি ছিঁড়ে ফেলত?
ইভ টিজিং কিছুদিন আগে আমাদের জাতীয় সমস্যা হিসেবে আবির্ভূত হয়েছিল। কয়েকটা হত্যা ও আত্মহত্যার ঘটনার পরে সরকারকে জনপদে জনপদে জনসচেতনতামূলক কর্মসূচি নিয়ে এগিয়ে আসতে হয়েছিল।
আমি মনোবিদ নই। মনোবিদ ও সমাজবিদেরা বলতে পারবেন, এই রোগটা কী রোগ? বাঙালি পুরুষ ভিড়ের মধ্যে কেন পশুরও অধম হয়ে ওঠে? কেন তাদের লেজ গজায়, থাবা প্রশস্ত হয়, নখর বেরিয়ে আসে, জিব লকলক করে, মাংসাশী দাঁত আগ্রাসী হয়ে ওঠে? এইটা কোন ধরনের আনন্দ? কী চরিতার্থ হয় এতে? একটা মেয়েকে অসহায় ভিকটিমে পরিণত করে কতগুলো থাবা হামলে পড়ে তার শরীরে, এমনকি ছিঁড়ে ফেলে তার পোশাক? এইটা কি যৌন-আনন্দ? নাকি স্যাডিজম? একটা লোক বিকৃতমনা হতে পারে, স্যাডিস্ট হতে পারে, কিন্তু একদল ছেলেপুলে একযোগে কী করে হিংস্র পশু হয়ে ওঠে? তা-ও এক মুহূর্তের জন্য নয়।
পয়লা বৈশাখে সোহরাওয়ার্দী উদ্যানের টিএসসির নিকটবর্তী ফটকের কাছে যা ঘটেছে বলে কাগজে পড়ছি, তাতে তো ওই হিংস্র পুরুষ হায়েনার দল অনেকক্ষণ ধরে একটার পর একটা নারীকে টার্গেট করছিল, আর তাঁকে অবমানিত ক্ষতবিক্ষত করে মেতে উঠছিল পাশবিক আনন্দে!
পাশবিক কথাটা বারবার উচ্চারণ করছি বটে, কিন্তু পশুদের কাছেও ক্ষমাপ্রার্থনা করতে হবে এই বাঙালি পুরুষদের সঙ্গে তাদের তুলনা করার জন্য!
সমস্যা অনেক গভীরে। বিবিসির ইন্ডিয়া’স ডটার শীর্ষক প্রামাণ্যচিত্রে বোঝানোর চেষ্টা করা হয়েছে ধর্ষকদের মনস্তত্ত্ব, খানিকটা। ভারতের উচ্চ আদালতের আইনজীবীরা, যাঁরা দিল্লির বাসে গণধর্ষণ ও হত্যার মামলার আসামিপক্ষের উকিল ছিলেন, তাঁদের ভাষ্যে, পুরুষতন্ত্রের খানিকটা বোঝা গেছে। তাঁরা বলছেন, রাতের বেলায় একটা মেয়ে কেন বেরোবেন? এটা ভারতীয় কালচার নয়। একজন উকিল তো বলেই বসলেন, আমার নিজের মেয়েও যদি প্রেম করে, আমি তাকে পেট্রল দিয়ে জ্বালিয়ে মেরে ফেলব। বুঝুন, পিতৃতন্ত্র কত ভয়ংকর, কত নিষ্ঠুর। মেয়েকে তার সম্পত্তি মনে করে, বাঁচা-মরার অধিকার বাপের হাতে বলে গণ্য করে।
আর আছে বিচারহীনতার সংস্কৃতি। আমরা খুব শুনি, এবার পয়লা বৈশাখে তিন স্তরের নিরাপত্তা চার স্তরের নিরাপত্তাবলয় তৈরি করা হবে। সেই স্তরের পর স্তরের বলয়ের মধ্যে সব ঘটে, কিন্তু পুলিশ কখনো তৎপর হয় না। অভিজিৎকে মেরে ফেলা হলো, পুলিশ এগোলো না, একজনের পর একজন নারী নিগৃহীত হলেন, পুলিশ এগোলো না। কী করলে পুলিশ তৎপর হবে?
তবু একজন-দুজন এগোয়। এবার যিনি এগিয়েছেন, তিনিও পুরুষ। ছাত্র ইউনিয়নের ঢাকা বিশ্ববিদ্যালয় শাখার সভাপতি লিটন নন্দী। ওয়াশিকুর হত্যার পর খুনিদের ধরতে এগিয়ে গিয়েছিলেন তৃতীয় লিঙ্গের মানুষেরা। এঁরা আছেন বলে আজও এই দেশে সূর্য ওঠে, আকাশে মেঘ জমে, ভোর হয়, পাখি গায়, পয়লা বৈশাখ আসে।
এসব ক্ষেত্রে সব সময় আমার নিজের কথাটাই মনে পড়ে। মনে হয়, প্রত্যেক পুরুষের ভেতরেই হয়তো একটা পশু বসবাস করে; আমার জ্ঞান, আমার সভ্যতা, আমার সংস্কৃতি, আমার শিক্ষা আমাকে বলে ভেতরের পশুটাকে খাঁচাবন্দী করে রাখো। আর মনে হয়, ওই মেয়েটি যদি আমার মেয়ে হতো! ধরা যাক, আমার কিশোরীকন্যাকে নিয়ে আমি বেরোচ্ছি। মা, ওঠো, ভোর হচ্ছে, নতুন বছরের নতুন দিনের ভোর। শাড়ি পরো। চলো, বেরিয়ে পড়ি। আমার দুহিতা উঠল, অনভ্যস্তভাবে শাড়ি পরল, সুতির শাড়ি ফুলে রইল তার শরীরটাজুড়ে। মাথায় ফুল জড়াল, চোখে-মুখে হাসি। হয়তো ওর মা-ও সঙ্গে রইলেন, মেয়ের শাড়িতে সেফটিপিন জুড়ে দিলেন, মেয়ে মেঝেতে বসে মায়ের শাড়ি টেনে দিল। তারপর আমরা হাসিমুখে চললাম রমনার দিকে, টিএসসির দিকে। ‘এসো হে বৈশাখ’ গাইতে লাগলাম নিজেরাই, বেসুরো গলায়। কিংবা গাইলাম শিরোনামহীন ব্যান্ডেরই গান, ‘প্রতিটি রাস্তায় প্রতিটি জানালায় হাসিমুখ, হাসিমুখে আনন্দধারা...’
তারপর পড়ে গেলাম ভিড়ের মধ্যে, পরিকল্পিত ভিড়, একদল শিয়াল হামলে পড়ল, ছিঁড়ে গেল শাড়ি, কাপড়ের অংশ গেঁথে রইল সব নখরে নখরে...
আমি আর কল্পনা করতে পারছি না। পুরুষ, কবে তুমি মানুষ হবে, বাঙালি কবে তুমি সভ্য হবে? আমাদের সহপাঠী তাহের আলী ক্লাস সেভেন-এইটে পড়ার সময় রংপর জিলা স্কুলের বিশাল মাঠের সবুজ ঘাসে বসে এক সুমহান উক্তি উচ্চারণ করেছিল—৩৭ বছর পরেও যার সত্যতা সম্পর্কে আমার কোনো সন্দেহ নেই, ‘সব সময় ভয়ে ভয়ে থাকি রে, কখন কী ভুল হয়া যায়!’ স্কুল প্রাঙ্গণের বটগাছের নিচে বসে আমরা, কিশোর শিক্ষার্থীরা আড্ডা দিচ্ছিলাম। তখনই এই অকাল তত্ত্বজ্ঞানী এই উক্তি করে। আমরা তাকে শুধাই, কেন তাহের আলী, কী ভুল তুমি করেছ?
তাহের আলী জানায়, রংপুর থেকে সে ঢাকা গিয়েছিল। বড়লোক আত্মীয়ের বাড়িতে উঠেছিল। তাদের বাথরুমে একটা বালতিতে পানি ছিল। সেই পানি সে ঢেলেছিল কমোডে। তখন সে টের পেল, বালতিতে লুঙ্গি ভেজানো ছিল। পানির সঙ্গে লুঙ্গি কমোডে ঢুকে গিয়ে অর্ধেকটা আটকে আছে।
আহা, এই বিবরণ দিয়ে তাহের আলী বুকফাটা দীর্ঘশ্বাস ফেলে আবারও বলল, সব সময় ভয়ে ভয়ে থাকি রে, কখন কী ভুল হয়া যায়।
আজ এত দিন পরেও, প্রতিনিয়ত, তাহের আলীর এই উক্তির সত্যতা প্রতিনিয়ত অনুভব করছি। সব সময় ভয়ে ভয়ে থাকি। কখন কী ভুল হয়ে যায়। আর ভুল হলেই ক্ষমাহীন শাস্তি। আমাদের এখন হাতুড়ির নিচে জীবন; এই চাপাতি, কি এই গুম–খুন, এই পেট্রলবোমা কি এই জন্মদিনের কেক নিয়ে ধেয়ে আসা ঘাতকের হাতিয়ার। চিত্ত যেথা ভয়যুক্ত নত যেথা শির...
না না। হাহাকার করার জন্য এই কলাম লিখছি না। তাহের আলীর আরেকটা কর্ম রংপুর জিলা স্কুলের ইতিহাসে স্বর্ণাক্ষরে লিখিত থাকা উচিত ছিল, তবে আমার অকিঞ্চিৎকর গল্প ছাড়া তা কোথাও লেখা নেই।
রংপুর জিলা স্কুল ১৮৩২ সালে প্রতিষ্ঠিত। আমরা যখন ক্লাস করতাম, তখন সামনের চুন-সুরকির খিলানওয়ালা ঐতিহ্যবাহী ভবনটা পুরোনো হয়ে গেছে। বৃষ্টি হলে ছাদ চুইয়ে পানি পড়ে।
একদিন ক্লাস চলাকালেই ছাদ চুইয়ে পানি পড়ছে।
একজন ছাত্র বলল, স্যার, পানি পড়ে!
অঙ্কের স্যার মুস্তাফিজুর রহমান বললেন, ছাদ থাকি পানি পড়বে না তো কি শরবত পড়বে?
লাখ কথার এক কথা! এর পরে কি আর কথা চলে?
একদিন বিকেলে আকাশ কালো হয়ে এসেছে। রাতে নির্ঘাত বৃষ্টি হবে। তাহের আলী করল কী, সবগুলো বেঞ্চ উল্টে রাখল। পরের দিন ক্লাসরুমে থকথক করছে পানি। আর সব বেঞ্চ ওল্টানো। ক্লাস হবে কী করে?
বিজ্ঞানের মোনেম স্যার ক্লাসটিচার। বেত উঁচিয়ে বললেন, কে বেঞ্চ উল্টে রেখেছিস, বল।
তাহের আলী দাঁড়াল। আমি স্যার।
আমরা সবাই নিঃশ্বাস বন্ধ করে অপেক্ষা করছি পরবর্তী ঘটনার জন্য।
স্যার বললেন, ক্যান উল্টাইছিস বেঞ্চ?
তাহের আলী বলল, বিকেলে যখন দেখলাম আকাশে মেঘ, বুঝলাম বৃষ্টি হবে, বেঞ্চগুলোর ওপরটা ভিজে গেলে আমরা ক্লাস করব কীভাবে। তাই উল্টে রাখলাম, যাতে বেঞ্চগুলোর ওপরের দিক রক্ষা করা যায়।
শুনে স্যার বেত নামিয়ে হাসতে লাগলেন, উকিল তো ভালোয় ধরছিস, যা, তোকে ক্ষমা করি দিলাম।
আমাদের স্কুলের ওই ভবন পরে সংস্কার করা হয়। আরও নতুন ভবনও হয়েছে রংপুর জিলা স্কুলে।
কিন্তু ঢাকা বিশ্ববিদ্যালয়ের মাস্টারদা সূর্য সেন হলের মিলনায়তনের বারান্দার ছাদের পলেস্তারা খসে পড়ে এক শিক্ষার্থী ও এক শিশু আহত হয়েছে শুনে মনটা দমে গেল।
আমি কী রকমভাবে বেঁচে আছি তুই এসে দেখে যা নিখিলেশ!
আমাদের শিক্ষার্থীদের আবাসিক হলগুলোর বেশির ভাগেরই অবস্থা বেশ করুণ। আসলে আমাদের দেশের বেশির ভাগ শিক্ষাপ্রতিষ্ঠানের বাইরের চেহারাও বেশ করুণ। দেখলেই বোঝা যায়, এ আমাদের দুয়োরানি! ময়লা হতশ্রী চেহারা। দরজা-জানালা ভাঙা। শেওলা ধরা দেয়াল। ধুলোয় ঢাকা মেঝে। ছাদ থেকে অশ্বত্থগাছ পাতা মেলে আকাশের দিকে চেয়ে আছে।
প্রথম কথা, শিক্ষা খাতে বরাদ্দ কম! প্রয়োজনীয় সংখ্যক ভবন নেই, ক্লাসরুম নেই, ল্যাবরেটরি নেই, লাইব্রেরি নেই, মিলনায়তন নেই, ছাত্রাবাস নেই। যা আছে, প্রথমেই ঠিকাদার-প্রকৌশলী-চাঁদাবাজ-দুর্নীতিবাজ চক্রের কারণে নির্মাণের সময়েই নিদারুণ অপুষ্টির শিকার। মওলানা ভাসানী বিশ্ববিদ্যালয়ে গিয়েছিলাম বছর খানেক আগে। উপাচার্যের রুমে বসে মনে হলো, কখন যে ছাদ ভেঙে পড়বে। অথচ নতুন ভবন। মনে হয়, ঠিকাদার সিমেন্ট কেনার সময় পাননি, শুধু বালু দিয়েই কাজ চালিয়ে দিয়েছেন। লোহার রড দিয়েছেন কি না জানি না। দেবার দরকার কী! রড তো বাইরে থেকে দেখা যায় না।
যাক, ভবন তো নির্মিত হলো। কিন্তু সেসব রক্ষণাবেক্ষণের জন্য বছর বছর যে টাকা লাগবে, আসবে কোত্থেকে। ইলেকট্রিসিটির লাইন ঝুলে আছে, বাতি কোনোকালে ছিল, এখন শুধু আছে স্মৃতিচিহ্ন, বাথরুমে কোনো দিনও পানি ছিল না। কোনো দিনও পানির পাম্প লাগানো হয়নি। আহা, দারিদ্র্যের কী ভয়াবহ ছাপই না একেকটা ম্লানমুখ শিক্ষাপ্রতিষ্ঠানের।
শিক্ষার্থীদের তুলনায় ছাত্রাবাস অপ্রতুল। ছেলেমেয়েরা ডাবলিং করে, ট্রিপলিং করে, মেঝেতে শোয়, ডাইনিংরুমে শোয়, টিভিরুমে শোয়। যত মারামারি-হানাহানি তার বেশির ভাগেরই কারণ হলে হোস্টেলে সিট-সংকট।
আর আমাদের প্রাচ্যের অক্সফোর্ড। একেকটা হলের দিকে তাকান। চোখে পানি চলে আসতে বাধ্য। কত দিন যে চুনকাম করা হয় না। আর শুধু চুনকাম করলেই কি এই পলেস্তারা খসে পড়া থামবে? জগন্নাথ হলের একটা মিলনায়তনের ছাদ ধসে পড়েছিল, কতজন হতাহত হয়েছিল, চুনকামের সাধ্য কি সেই পতন রোধ করতে পারে?
অথচ দেশ এগোচ্ছে। আমরা সচ্ছল হচ্ছি। আমাদের বাজেট বড় হয়েছে। আমরা কোটি টাকা বরাদ্দ করতে পারি আতশবাজির জন্য। কোনো একজন ভাঙারি বিক্রেতার কীর্তিমান সন্তান সরকারি ব্যাংক থেকে দুই হাজার-তিন হাজার কোটি টাকা নিয়ে নিলেও আমাদের তেমন কষ্ট হয় না, এ যেন সমুদ্র থেকে এক ঘটি জল সরানো মাত্র। তা-ই যদি হবে, তাহলে আমাদের শিক্ষাপ্রতিষ্ঠানগুলোর এই দরিদ্র হাল কেন?
ঢাকা শহরের আকাশরেখা বদলে গেল চোখের সামনেই। কত সুন্দর সুন্দর ভবন উঠছে। এখন বেসরকারি সংস্থা নিরাপত্তা দেয়, বাথরুম পরিষ্কার করে, মেঝে মুছে দেয় পাঁচ মিনিট পর পর। অথচ আমাদের শিক্ষাপ্রতিষ্ঠানগুলোর ভগ্নদশা কাটে না। রাজ্যের ধুলা, রাজ্যের কালিঝুলি, রাজ্যের অন্ধকার আমাদের ক্যাম্পাসগুলো জুড়ে!
বাইরের চেহারার যখন এই ফকিরি দশা, প্রাণঘাতী দুর্ঘটনার শঙ্কা, ভেতরের অবস্থা না জানি কী! কী গবেষণা হয়, কী লেখাপড়া হয়। রাজনীতি সব দূষিত করেছে, শিক্ষাঙ্গন কি আর মুক্ত থাকবে? আবার জাতীয় নেতা তৈরির প্রক্রিয়াও নেই, ছাত্রসংসদের নির্বাচন হয় না।
তবু হয়তো প্রাণটা মরে যায়নি আমাদের শিক্ষাপ্রতিষ্ঠানগুলোর। ভরসা তরুণ শিক্ষার্থীরাই। শত প্রতিকূলতার মধ্যেও অপরিসীম সম্ভাবনা নিয়ে তারা তৈরি হচ্ছে, বিপুল পৃথিবীতে ঝাঁপিয়ে পড়ছে সমস্ত সৃজনীটুকু নিয়ে।
বিলাসী গল্পে শরৎচন্দ্র বলেছিলেন, ‘বর্ষার দিনে মাথার উপর মেঘের জল ও পায়ের নীচে এক হাঁটু কাদা এবং গ্রীষ্মের দিনে জলের বদলে কড়া সূর্য এবং কাদার বদলে ধুলার সাগর সাঁতার দিয়া স্কুল-ঘর করিতে হয়, সে দুর্ভাগা বালকদের মা-সরস্বতী খুশি হইয়া বর দিবেন কি, তাহাদের যন্ত্রণা দেখিয়া কোথায় যে তিনি মুখ লুকাইবেন, ভাবিয়া পান না।’
আজও আমাদের শিক্ষাঙ্গনগুলোর এই বেহাল অবস্থাই করে রেখেছি, কিন্তু এবার একেবারে নতুন করে ভাবার সময় আসেনি কি?
শিক্ষার্থীদের মাথার ওপরে যখন জর্জরে ছাদ ভেঙে পড়ে, তখন আমাদের নীতিনির্ধারকদের মাথার ওপরে আকাশ ভেঙে পড়া কি উচিত নয়? নতুন বছরে আমরা সুখবর পেতে চাই।
পত্রিকার প্রথম পৃষ্ঠায় উজ্জ্বল আখরে দেখতে চাই, সব নেতা–নেত্রীর হাসিমুখ, তাঁরা পরস্পর মোলাকাত করে বলছেন, আজ থেকে এই দেশে আর কোনো হরতাল ডাকা হবে না।
বিরোধী দল যদি বলে কাজটা ভালো হয়নি, তাতেই সরকারি দল বিচলিত বোধ করবে, তাড়াতাড়ি দৌড়ে যাবেন সরকারি নেতারা, বিরোধী নেতাদের কাছে, কেন এ রকম ভাবছেন যে কাজটা ভালো হয়নি।
আর দেশে যখন সংকট দেখা দেবে, বিরোধী দলের নেতারা উদ্বিগ্ন মুখে যাবেন সরকারি দলের নেতার বৈঠকখানায়, ‘বলুন, আপনার কী সহযোগিতা লাগবে।’ সরকারি নেতারা তাঁদের পরামর্শ নেবেন, সহযোগিতা নেবেন। সবার সহযোগিতায় দেশ এগিয়ে যেতে থাকবে, তরতরিয়ে।
নতুন বছরে আমরা সুখবর পেতে চাই।
দুঃসংবাদ শুনতে শুনতে আমাদের সংবাদ-আতঙ্ক হয়ে গেছে। নিউজ-ফোবিয়া।
আমাদের মনে সদাভয়, আকাশে উড়বে বিমান, তা আর কোনো দিন নিরাপদে নামবে না রানওয়েতে।
আমাদের ভয় হচ্ছে, ঘরের বাইরে যাবে সন্তান, সে আর ফিরে আসবে না মায়ের কোলে।
বাবা বের হন সকালে, কাজে, তিনি হয়তো পেট্রলদগ্ধ পড়ে রইবেন কোনো বার্ন ইউনিটে।
পথে বেরোলে ভয় লাগে, কালো পোশাকের লোকেরা কাউকে ধরতে গিয়েছে, সেই দৃশ্য দেখে ফেলার অপরাধে পেটে বাঁধা হবে পাথরের বস্তা, ডুবে রইব বুড়িগঙ্গায় কিংবা শীতলক্ষ্যায়।
না, এ ধরনের খবর আর শুনতে চাই না।
বরং শুনতে চাই, মালয়েশিয়ান এয়ারলাইনসের নিখোঁজ বিমানটি নিরাপদে নেমেছে এক দূরতম দ্বীপে। সেখানে যাত্রীরা পিকনিক করছে। আজই তারা সবাই ভিডিও-বার্তাায় পৃথিবীবাসীকে জানাচ্ছে, শিগগির ফিরছি। শুভ ২০১৫।
শুনতে চাই, হারিয়ে যাওয়া শিশুটি ফিরে এসেছে মায়ের কোলে।
কোনো পাইপ কোনো ম্যানহোল ঢাকনাছাড়া নেই।
কোনো শিশু কোনো গর্তে পড়বে না।
আমাদের নতুন খবর দিন। জানান যে মন্ত্রী স্বীকার করেছেন প্রশ্নপত্র ফাঁস হয়, তাই তিনি পরামর্শ করছেন শিক্ষাবিদদের সঙ্গে, ব্যবস্থা নিচ্ছেন, এরপর দেশে আর কোনো দিনও প্রশ্নপত্র ফাঁস হবে না।
আমাদের সুখবর জানান। জানান যে, রাষ্ট্র মানবাধিকার হরণ করবে না, কেউ গুম হবে না, কেউ ক্রসফায়ারে পড়বে না, এখানে একজন সলিমুদ্দির অধিকার আর একজন মন্ত্রীর অধিকার সমান। একজন এমপি ট্রেনের কাউন্টারে লাইনে দাঁড়াবেন একজন বেকার যুবকের পেছনে, যুবকটির টিকিট কাটা হয়ে যাওয়ার পরেই কেবল বিবেচনা করা হবে এমপি সাহেব টিকিট পাবেন কি পাবেন না।
আমরা শুনতে চাই, এই দেশে কোনো রাজাকার নেই, সবাই দেশপ্রেমিক।
আমাদের শোনান যে, ফলে মাছে দুধে সবজিতে ফরমালিন নেই, কীটনাশক কিংবা রাসায়নিক নেই আমে জামে কলায় লিচুতে।
আমাদের এই খবর দিন যে আমাদের গণতন্ত্রের মধ্যেও কোনো ফরমালিন নেই, কীটনাশক নেই, রাসায়নিক নেই, ভোট মানে উৎসব, মানুষের আছে বেছে নেওয়ার ক্ষমতা।
পোলিওমুক্তির খবরের পাশে আমরা শুনতে চাই আমাদের নদীগুলো দূষণ ও দখলমুক্ত, ব্যাংকগুলো খেলাপি ঋণমুক্ত, মন্ত্রিসভায় একজনও নেই, যিনি ঘুষ খান। সরকারের সর্বোচ্চ মহল দুর্নীতির বিরুদ্ধে যুদ্ধে রত, তাই ক্রমান্বয়ে স্তরে স্তরে দেশ হয়ে যাচ্ছে দুর্নীতিবিহীন।
শুনতে চাই, প্রশাসন দলীয় রাজনীতিমুক্ত, রাজনীতি মাস্তানমুক্ত। মেধা আর যোগ্যতাই সর্বত্র কাজ পাওয়ার, ব্যবসা পাওয়ার, পদ পাওয়ার, পদোন্নতি পাওয়ার একমাত্র মাপকাঠি।
আমরা শুনতে চাই, সব জাহাজ, লঞ্চ, নৌযান বৈজ্ঞানিকভাবে নকশা করা; পরিদর্শকেরা নিয়মিত চেক করেন, মালিকেরা নিয়ম মানেন, চালকেরা দক্ষ, এ বছর থেকে বাংলাদেশে কোনো লঞ্চ ডুববে না নৌপথে।
আমরা শুনতে চাই, আমাদের দেশে কোনো যানজট নেই—না ঢাকায়, না জেলা শহরে, না রাজপথে, না মহাসড়কে।
আমরা দেখতে চাই, আমাদের প্রতিটা শিক্ষাপ্রতিষ্ঠানে আছে মাঠ, আছে লাইব্রেরি, আছে কম্পিউটার ল্যাব, স্বাস্থ্যবান শিশুদের পিঠে বইয়ের বোঝা নেই, তারা খেলছে-পড়ছে, কম্পিউটার চর্চা করছে, গান গাইছে, নাচছে—সবই করছে আনন্দের সঙ্গে।
নারী-পুরুষের মর্যাদায় স্বীকৃতিতে মূল্যায়নে কোনো পার্থক্য নেই। কোনো মানুষই নির্যাতিত হন না, নারী কিংবা শিশুদের তো মর্যাদা ও নিরাপত্তা দেওয়া হয় চোখের মণির মতো।
আমাদের বলুন, আমরা এমন সিস্টেম তৈরি করতে পেরেছি, সারা দেশে বিভিন্ন পর্যায়ে খেলাধুলা করা হচ্ছে, প্রশিক্ষণ হচ্ছে, আমরা পরিকল্পিতভাবেও খেলোয়াড় তৈরি করছি, বাংলাদেশ তাই চ্যাম্পিয়ন হতে যাচ্ছে—ক্রিকেটে কিংবা হকিতে।
আমাদের বলুন যে আইনের শাসন দিয়ে চলছে দেশ, কোনো হানাহানি নেই, মারামারি নেই, কেউ কাউকে ফুলের টোকাও মারে না।
আমাদের অন্তত এ কথা বলুন যে গতকালের চেয়ে ভালো যাবে আজ, আজকের চেয়ে ভালো যাবে আগামীকাল।
বলুন যে ক্যানসারের প্রতিষেধক আবিষ্কৃত হয়েছে, ডায়াবেটিস প্রতিরোধ করা যাচ্ছে সহজেই, জিনপ্রযুক্তির মাধ্যমে। চিকিৎসার জন্য কাউকে বিদেশে যেতে হয় না, গ্রামে গ্রামে স্বাস্থ্যকেন্দ্রগুলো চলছে ঠিকমতো, থানা সদরেই চিকিৎসা পাওয়া যায় মানসম্পন্ন। জেলা হাসপাতাল থেকে রোগী ফিরে যায় হাসতে হাসতে।
বলুন যে এ দেশে কেউ গাছ কাটে না, মাঠ দখল করে না, বন রক্ষা করে নিজের সন্তানের মতো, আকাশ ঝকঝকে, বাতাস নির্মল, পানি দূষণমুক্ত।
প্রত্যেক মানুষের পেটে ভাত, পরনে কাপড়, পায়ে জুতা, সবার মুখে হাসি। ঘরে ঘরে শান্তি আর স্বস্তি। বাঙালি কি অবাঙালি, পাহাড়ি কি সমতলী, আদিবাসী কিংবা সংখ্যাগুরু, মুসলিম কি হিন্দু, বৌদ্ধ কি খ্রিষ্টান—সবাই সমান মর্যাদা, সমান নিরাপত্তা, সমান স্বস্তি ও স্বাধীনতা নিয়ে দিন যাপন করছে।
২০১৪-এর চেয়ে ভালো যাবে ২০১৫।
বলুন যে ২০১৫-এর চেয়েও ভালো যাবে ২০১৬।
সৈয়দ শামসুল হকের নুরলদীনের সারা জীবন কাব্যনাট্যে নুরলদীনের সংলাপের মতো করে বলি:
দেখিবার অপেক্ষায় আছোঁ,
নবান্নের পিঠার সুঘ্রাণে দ্যাশ ভরি উঠিতেছে।
দেখিবার অপেক্ষায় আছোঁ,
হামার গাভীন গাই অবিরাম দুধ ঢালিতেছে।
দেখিবার অপেক্ষায় আছোঁ,
মানুষ নির্ভয় হাতে আঙিনায় ঘর তুলিতেছে।
দেখিবার অপেক্ষায় আছোঁ,
নিশীথে কোমল স্বপ্ন মানুষের চোখে নামিতেছে।...
সুখে দুঃখে অন্নপানে সকলেই একসাথে আছে
সোনার বাংলার সোনা বাংলাদেশে আছে। 
প্রথমে সুন্দরবন নামের এই পদ্যটি পড়ে নিতে অনুরোধ জানাই:
সন্তান: সমুদ্রজল নোনা কিন্তু চোখের মতো শান্ত কেন নয়?
মা: বাছা, তোরা জানতি যদি আমার বুকেও সমুদ্রঝড় বয়!
সন্তান: তুফান যখন আসে তখন সমুদ্র কি দৈত্য হয় গো মা?
ঝরাপাতার মতন ওড়ায় ঘরদোর আর ডোবায় যখন গাঁ!
ভাইয়া যখন ভেসে গেল ভেসে গেল যার যা কিছু ছিল,
আমি তোমায় ধরে ছিলাম, ভাইয়া কখন আঙুল ছেড়ে দিল!
মা: এক হাতে ঠিক ধরে ছিলাম পুরোনো গাছ ভিটের পূর্বপারে,
গাছটা তখন ঠাঁই দিয়েছে, গাছটা কত সইতে দেখো পারে!
সন্তান: আমরা তোমায় ধরে ছিলাম, তুমি ছিলে গাছের কাণ্ড ধরে,
এইভাবে আর যায় কি বাঁচা, সমুদ্রজল ফুঁসছে যখন জোরে!
ভাইয়া ঠিকই পড়ল ঝরে!
মা গো আমার মা!
এ গাঁও ছেড়ে চল চলে যাই, এইখানে বল থাকবি কেমন করে!
কিন্তু গাছটা সঙ্গে নেব, ভাইয়ার বই, পুতুল গেছে ভেসে,
গাছটা তো ঠিক মায়ের মতো, ঠাঁই দিয়েছে, ওটাই নেব শেষে।
মা: কী যে বলিস বাছা,
শিকড় উপড়ে ফেলা হলে গাছের পক্ষে সম্ভব কি বাঁচা?
গাছটা থাকুক গাছটা বাঁচুক বাঁচাক আমার গাঁ
সন্তান: মা গো আমার মা!
চল চলে যাই দূরের দেশে, গাছটাকে কি সঙ্গে নেব না!
অশ্রু ঝরে অশ্রু ঝরে অশ্রু কেবল ঝরে মায়ের চোখে
সমুদ্রজল বাড়ছে তাই তো, অশ্রুজলকে সাগর বলে লোকে!
এই পদ্যটি প্রথম আলোয় প্রকাশিত হলে একটা বার্তা পাই। বার্তাটির প্রেরক জিয়া জিয়াবুল করিম। তিনি তখন চট্টগ্রাম বিশ্ববিদ্যালয়ে আইনের ছাত্র।
জিয়া লিখেছেন, এই কবিতাটির ঘটনা আর তাঁর জীবনের কাহিনি হুবহু একই রকম।
১৯৯১ সালের ২৯ এপ্রিল দিন। এক দিন আগেও জিয়ারা ছিলেন বাঁশখালীতে, তাঁর নানাবাড়িতে। মৃত্যু যেন তাঁদের টেনে আনল নিজেদের বাড়িতে, কুতুবদিয়ায়।
সকাল থেকেই আকাশ ছিল মেঘলা, আবহাওয়া ছিল গুমোট আর বৃষ্টি হচ্ছিল গুঁড়ি গুঁড়ি। সন্ধ্যার পর বাতাসের বেগ গেল বেড়ে। ভয়ংকর হয়ে উঠল প্রকৃতি। যেন ইসরাফিলের শিঙা বাজছে। ভয়ে জড়সড় সাড়ে চার বছরের জিয়া আর তাঁর আরও দুই ভাই দুই বোন আশ্রয় নেয় মায়ের আঁচলের তলায়। হঠাৎ বক্ষবিদারী আওয়াজ, পানি আসছে, পানি। বাবা তাঁদের সবাইকে ঘরের চালের ওপরে তুলে দেন। নিজেও আশ্রয় নেন অ্যাসবেস্টসের চালে। জিয়া আমাকে ই-মেইলে লিখেছিলেন, ‘মায়ের কোলে তখন আমি আর আমার দেড় বছরের ভাই রবিউল আর তিন বছরের বোন রহিমা। আমার আর দুই ভাই বাবার সঙ্গে আমাদের পাশে।’ ভীষণ বৃষ্টি হচ্ছে, সুচের মতো বৃষ্টি এসে লাগছে গায়ে, পানি ধেয়ে আসছে, বাঁকা জল, ক্রূর জল। ভয়ানক আওয়াজ হচ্ছে। বজ্রবৃষ্টি হচ্ছে ভীষণ! সাগর থেকে ধেয়ে আসছে পাহাড়ের সমান ঢেউ। পানি বাড়ছে। চালে-জলে একাকার। অনেকেই চালের পাশের গাছে উঠে যেতে সক্ষম হলো। জিয়া লিখেছেন, ‘আমরা গাছে উঠতে পারিনি। আমাদের অ্যাসবেস্টসের চাল ভেঙে যায় সহজেই। কিন্তু কাঠের তৈরি খিলানি ধরে আমরা টিকে থাকার চেষ্টা করছি। জলে ডুবছি আর ভাসছি। একটা ভাসমান ট্রাংকের মধ্যে বাবা আমার ছোট ভাইবোন দুটোকে রেখে সেটা আঁকড়ে ধরে আছেন। আমি চালের খিলানি ধরে আছি ভেসে। আমার একটা জ্যাঠাতো বোন মাকে ধরে আছে বাঁচার শেষ চেষ্টায়। একটা প্রচণ্ড ঢেউ এল। আমার বড় ভাই দুটোকে ভাসিয়ে নিয়ে চলে গেল। দূরে কয়েকটা গাছ দেখা যাচ্ছে। ভাবছি সেটায় উঠে পড়া যায় কি না। কিন্তু কোত্থেকে একটা বাঁশের বেড়া এসে পড়ল আমাদের ওপর। সবকিছু ভেঙে পড়ল হুড়মুড়িয়ে। মনে হলো, সব শেষ। মিনিট কুড়ি পরে বাবা আবিষ্কার করলেন, আমি তাঁর গলা ধরে আছি। তিনি তখন একটা গাছে উঠে পড়লেন আমাকে নিয়ে। ভীষণ শীতে আমার সমস্ত শরীর অবশ। বাবার পরনে ছিল একটা সোয়েটার। বাবা সেই সোয়েটারের ভেতরে আমাকে ঢুকিয়ে দিলেন। তিনি গাছ ধরে প্রকৃতির বিরুদ্ধে যুদ্ধ করছেন। আর আমি তাঁর পেটের সঙ্গে সোয়েটারঘেরা হয়ে ঘুমিয়ে পড়লাম। সকালবেলা ঘুম ভাঙল।
‘পরে আমার বড় দুই ভাইকে খুঁজে পাওয়া যায়। কিন্তু ছোট ভাই, বোন আর মাকে আর কোনো দিনও খুঁজে পাওয়া গেল না। বড় হয়ে শুনেছি, তিনি প্রেগন্যান্ট ছিলেন তখন। মাকে আমার মনে পড়ে, আবার মনে পড়েও না। মনে না পড়ার সুবিধা হলো, আমার মনে হয়, আমার মা ছিলেন পৃথিবীর সবচেয়ে মমতাময়ী মুখের অধিকারিণী।
‘আপনার লেখা এই লাইনগুলো তো আমার জীবনে ঘটে যাওয়া ঘটনা।
‘মায়ের কোনো ছবি নেই আমার, মায়ের কোনো উল্লেখযোগ্য স্মৃতি নেই। আমি জানি না, মায়ের কোলে মাথা রেখে ঘুমাতে কেমন লাগে, কেমন লাগে মা মা বলে ডেকে তাঁর পাশে গিয়ে দাঁড়াতে। ২৯ এপ্রিল এলেই এই সব কথা বড় বেশি মনে বাজে, আর সারাটিক্ষণই যে মায়ের মুখ আমি মনেও করতে পারি না, তাঁকে খুব মনে পড়ে।’
জিয়ার জীবনে একটা গাছের যে ভূমিকা, আমাদের প্রত্যেকের জীবনে মায়ের যে অবদান, বাংলাদেশের জন্য সুন্দরবন তো তা-ই। জিয়ার বাবা যেমন গাছের সঙ্গে নিজেকে বেঁধে রেখে জীবন বাঁচিয়েছিলেন, সুন্দরবনের সঙ্গে বাংলাদেশের ভাগ্য এভাবেই জড়িয়ে আছে। আইলা আসে, সিডর আসে, সমুদ্রের রোষ আর বাতাসের প্রবল কোপের আঘাত সুন্দরবন নিজের বুকে নেয়। নিজে ধ্বস্ত হয়, কিন্তু রক্ষা করে আমাদের উপকূলকে। পৃথিবীর বৃহত্তম ম্যানগ্রোভ বন। সারা পৃথিবীর ঐতিহ্যবাহী সম্পদ।
ড. মুহম্মদ জাফর ইকবাল একবার প্রথম আলোয় একটা কলাম লিখেছিলেন। টাকার প্রয়োজনে একজন তার মায়ের শরীর কেটে-ছিঁড়ে একটা অর্গান বের করে নিচ্ছে। বেচে দিচ্ছে। তাঁর লেখার মধ্য দিয়ে এই প্রশ্ন আপনাআপনিই জ্বলন্ত হয়ে উঠেছিল, টাকার প্রয়োজনে আমরা আমাদের দেশকে ধ্বংস করতে দেব কি না। টাকার প্রয়োজনে কিংবা দুর্নীতির কারণে দেশের তেল-গ্যাস সম্পদ বিদেশিদের হাতে তুলে দেব কি না।
সুন্দরবনের ভেতর দিয়ে নৌ–রুট করবেন না—এ কথা পরিবেশবাদীরা অনেক আগে থেকেই বলে আসছেন। ভারত তাদের সুন্দরবন অংশের ভেতর দিয়ে নৌপথ বন্ধ করে দিয়েছে। কিন্তু বাংলাদেশ দেয়নি। শ্যালা নদীতে তেলবাহী জাহাজ ডুবে গেছে। লাখÿ লাখ লিটার তেল ছড়িয়ে পড়েছে সুন্দরবনে। সুন্দরবনের গাছগাছালি, পাখি, মাছ, শুশুক বিপন্ন।
এই দেশে কেন আমরা নিয়মকানুন মানি না? কেন আমরা সব সময় চাপের কাছে নতিস্বীকার করি? কেন আমরা মায়ের শরীর কেটে তাঁর কিডনি বিক্রি করে দিই? কেনই বা ক্ষুদ্র ব্যক্তিস্বার্থে, লোভে, দলীয় স্বার্থে, কোটারি স্বার্থে দেশের ক্ষতি করতে দ্বিধা করি না? আর এত বড় একটা বিপদের মুখে পড়ল সুন্দরবন, জাতীয় পর্যায়ে সেই দুর্যোগ মোকাবিলায় তাৎক্ষণিক, স্বল্পমেয়াদি ও দীর্ঘমেয়াদি পদক্ষেপের কোনো চিহ্ন কি দেখা যাচ্ছে? পত্রিকায় খবর পড়ছি, স্থানীয় মানুষেরা তেল উদ্ধার করছেন, তাঁদের জন্যও কোনো তহবিল বরাদ্দ হয়নি...
ডেইলি স্টার–এ ইনাম আহমদ লিখেছেন: ‘সরকার এর চেয়ে অবহেলা আর করতে পারত না! গভর্নমেন্ট কুড নট কেয়ার লেস।
‘সংখ্যাই গল্পটা ভালোভাবে বলে দেবে।
সুন্দরবনে তেল ছড়িয়ে পড়েছে ৭০ কিলোমিটার পর্যন্ত। যে স্থানীয় মানুষের সেই তেল উদ্ধার করতে দেওয়া হয়েছে, তার সংখ্যা হলো ২০০। গাছগাছালি থেকে তেল অপসারণের জন্য ট্রলার দেওয়া হয়েছে দুটো। এই শোধন অভিযানে মোট বরাদ্দ হয়েছে দুই লাখ টাকা। এই তহবিলের এক টাকাও কর্তৃপক্ষের হাতে পৌঁছায়নি।’ (ইংরেজি থেকে অনূদিত)
এসব পড়লে জিদ হয়, অসহায় লাগে, কান্না আসে। মাথার চুল ছিঁড়তে ইচ্ছা করে। নীরদ চন্দ্র চৌধুরীর কথাই ঠিক: আত্মঘাতী বাঙালি। আমরা নিজেরাই নিজেদের ধ্বংস করব। আমরাই আমাদের প্রধান শত্রু। আজ তিরিশে কার্তিক। অগ্রহায়ণ আসছে। বাংলাদেশের নবান্নের কাল। বাতাসে শীতের টান। ভোরবেলা পায়ের কাছের কাঁথাটা টেনে নিতে হয়। ফুটপাতে ঝরে পড়ে থাকা ভোরের শিউলিতে টলমল করে শিশিরবিন্দু। আদিগন্ত বিস্তৃত ধানখেতের সবুজে সোনালির আভাস।
গতকাল ১৩ নভেম্বর ছিল হ্ুমায়ূন আহমেদের জন্মদিন। তিনি নেই, কিন্তু তিনি আছেন, এবং আছে তাঁর জন্মদিনের উৎসবও।
একবার আমরা হ্ুমায়ূন আহমেদের সংবর্ধনা অনুষ্ঠানের অতিথি হয়ে গিয়েছিলাম নেত্রকোনায়। ঢাকা থেকে একটা মাইক্রোবাসে রওনা দিয়েছি। সঙ্গে বাংলা কথাসাহিত্যের এক প্রধান পুরুষ হাসান আজিজুল হক। নেত্রকোনায় পৌষমেলা হয়। সেখানেই তাঁরা সন্ধ্যাবেলায় সংবর্ধনা দিলেন তাঁদের এলাকার কৃতী সন্তান হ্ুমায়ূন আহমেদকে।তারপর রাতে আমরা থেকে গেলাম নেত্রকোনা সার্কিট হাউসে। নৈশভোজের সময় হ্ুমায়ূন আহমেদ স্যার খুব তদারকি করছিলেন অতিথিদের, যেন কোনো অসুবিধা না হয়। এটা-ওটা গল্প হচ্ছে। আমি বললাম, স্যার, এবার আপনি তো খোঁজখবর নিচ্ছেন। গতবার কী হয়েছিল শুনুন।
স্যার আমাদের সঙ্গে একই টেবিলে বসে খাচ্ছেন, গল্প করছেন আর গল্প শুনছেন।
আমি বলে চলেছি, গতবার সংবর্ধনা ছিল কবি হেলাল হাফিজ ভাইয়ের। ঢাকা থেকে এসেছিলাম আমি আর কবি ফরিদ কবির। দুপুর ১২টার দিকে মাইক্রোবাস ঢাকা থেকে আমাদের তুলে নিয়ে এল। সন্ধ্যার আগে আগে নেত্রকোনা পৌঁছালাম। হেলাল হাফিজ ভাইয়ের সংবর্ধনা অনুষ্ঠান খুব ভালো হলো। কথা ছিল, অনুষ্ঠান শেষে রাত নয়টার দিকে আমাদের আবার একই মাইক্রোবাস ঢাকা নিয়ে আসবে। আমরা রাত একটা-দুইটার দিকে ঢাকা পৌঁছে যাব। কিন্তু রাতের বেলা আর মাইক্রোবাসের ড্রাইভারকে খুঁজে পাওয়া গেল না।
তখন মোবাইল ফোনের যুগ ছিল না। কাজেই আমরা খুবই উদ্বেগের মধ্যে পড়ে গেলাম। বাসায় বলে এসেছি, রাতেই ফিরব। যাহোক, রাতের বেলা যথারীতি আমরা সার্কিট হাউসে রয়ে গেলাম। রাত ১২টার দিকে এলেন কবি ইয়াসিনুর রহমান। নেত্রকোনার ছেলে। জাতীয় কবিতা পরিষদ করেন। আমাদের কাছে এসে বললেন, ‘যাত্রা হচ্ছে, দেখতে যাবেন নাকি।’ আমরা বললাম, চলো, খানিকক্ষণ দেখে আসি।
গেলাম সেই মাঠে। কিসের কী যাত্রা। আসলে বসেছে জুয়ার আসর। নানা ধরনের জুয়া খেলা চলছে। তবে জুয়ার শ্রেষ্ঠ যে জুয়া, সেটা এখনো শুরু হয়নি। সেটা হলো, একটা গোল বোর্ডে একটা তির ছুড়ে মারতে হবে। বোর্ডটা ঘুরবে। যে ঘরে যা লেখা আছে, সেই অনুযায়ী বাজির টাকা বাড়বে, বা হারাতে হবে। তো এটার উদ্বোধন করবেন এই জুয়ার আসরের আধিকারিক নিজে। তিনি একটা জলচৌকির ওপরে বসে আছেন চোখ বুজে। তাঁর সামনে ধূপধুনা জ্বলছে। পুরো জিনিসটার মধ্যে একটা রহস্য, একটা সম্ভ্রম জাগানোর চেষ্টা।
তারপর আওয়াজ উঠল হুঁশিয়ার। ক্লিয়ার ক্লিয়ার। পথ পরিষ্কার করতে দুই পাশে দাঁড়িয়েছে দশাসই প্রহরীরা। তারা বলছে, ক্লিয়ার ক্লিয়ার। আধিকারিক তখন তাঁর আসন ছেড়ে উঠলেন। চোখ প্রায় বন্ধ করেই গেলেন সেই জুয়ার ঘুরন্ত চাকতির সামনে। একটা তির তিনি ছুড়ে মারলেন ওই বোর্ডে। ব্যস, উদ্বোধন হয়ে গেল। তিনি আবার ক্লিয়ার ক্লিয়ার ধ্বনির মধ্যে তাঁর সেই চৌকিতে এসে বসলেন।
আমাদের মেজবান কবি ইয়াসিনুর রহমান গেলেন সেই আধিকারিকের কাছে। গিয়ে বললেন, ‘ঢাকা থেকে দুজন সাংবাদিক এসেছেন।’ সেই আধিকারিক তখন তাঁর গনগনে লাল চোখ দুটো মেললেন। বললেন, ‘ঢাকা থেকে সাংবাদিক এসেছে, কত চায়’ বলে তিনি তাঁর জলচৌকির ওপরে বিছানো শতরঞ্জি তুললেন। তার নিচে শুধু টাকা আর টাকা। এক খাবলা টাকা তিনি মুঠোয় তুললেন। আমি আর ফরিদ কবির জিবে কামড় দিয়ে পালিয়ে এলাম।
পরের দিন ভোরবেলা। প্রথম বাসে আমরা ফিরব। ঘন কুয়াশা। অন্ধকার থাকতে থাকতেই আমরা হাজির হলাম বাসস্ট্যান্ডে। ছয়টায় একটা বাস আছে। সেটাতেই উঠব। সেটা স্টার্ট দিয়ে ফেলেছে। তবে দেখি, বাসস্ট্যান্ডে কাঠের চুলার ওপরে টগবগ করে ফুটছে পানি আর তাতে চা-পাতা ছাড়া মাত্র চায়ের গন্ধে ওই এলাকাটা ম-ম করে উঠল। ফরিদ কবির ভাই বললেন, ‘পরের বাসটা ছয়টা ১৫ মিনিটে। চলো, চা খেয়ে পরের বাসে যাই।’ আমি বললাম, তথাস্তু।
আমরা চা খেয়ে দ্বিতীয় বাসে উঠলাম। কুয়াশায় কিছুই দেখা যাচ্ছে না। এর মধ্যে একটু ঘুম ঘুমও পেয়েছে। আধঘণ্টা পরে দেখি আমাদের বাস একটা জায়গায় থামল। কী ব্যাপার! আমাদের আগের বাসটা দুর্ঘটনার শিকার হয়েছে। কুয়াশার মধ্যে কিছু দেখতে না পেয়ে আগের বাসের চালক একটা ট্রাকের পেছনে গিয়ে ধাক্কা দিয়েছেন। আর আমরা দেখতে পেলাম, ওই দুর্ঘটনাকবলিত বাস থেকে যাত্রীরা নামছে। তাদের প্রত্যেকের নাক কাটা। কারণ, সবাই ঘুমিয়ে পড়েছিল। হঠাৎ ধাক্কায় তাদের সবাই সামনের সিটের রডের সঙ্গে ধাক্কা খেয়েছে। সবার নাক কেটে গেছে।
আমি বললাম, স্যার, এক কাপ চা সেদিন আমাদের নাক বাঁচিয়েছিল। কিন্তু হুমায়ূন আহমেদ স্যার হাসছেন না। তিনি হঠাৎ রেগে গেলেন। ‘গতবার কে এই আয়োজন করেছিল। কেন তোমাদের রাতের বেলা মাইক্রোবাস দেয়নি। কেন পরের দিন সকালে তোমাদের বাসে তুলে দিল।’ আমি যত বলি, স্যার, বাদ দিন, আমি এটা অভিযোগ হিসেবে বলিনি, হাসির গল্প হিসেবে বলেছি, স্যার তত রেগে যান, ‘না, আমি নেত্রকোনার মানুষ, নেত্রকোনার মানুষ খুবই অতিথিবৎসল। কারা নেত্রকোনার অতিথিদের যত্ন করেনি, এটা আমাকে বের করতেই হবে।’
আচ্ছা, হ্ুমায়ূন স্যারের প্রসঙ্গ থেকে সাংবাদিকতার প্রসঙ্গে আসি। আমরা শুনেছিলাম, ওই জুয়ার আসর থেকে স্থানীয় প্রশাসনের দুই কর্তার কাছে রোজ যথাক্রমে পাঁচ হাজার ও তিন হাজার টাকা যায়। আর আমরা সাংবাদিক শুনেই জুয়ার আসরের মালিক প্রথমেই যা ভাবল, তা হলো, আমরা ওখানে গিয়েছি টাকা আদায় করতে। সে অনেক দিন আগের কথা। ১৮–১৯ বছর বোধ হয় পেরিয়েই গেল তারপর। সাংবাদিকদের সম্পর্কে কি এখনো মানুষের এই রকমই ধারণা?
আমার মনে হয়, দিন পাল্টাচ্ছে। সাংবাদিকেরা এখন বেতন ভালো পান। কেউ কেউ গাড়িও চড়েন। প্রথম আলোয় নৈতিকতার প্রশ্নে জিরো টলারেন্স। অভিযোগ পাওয়ামাত্র তদন্ত। অভিযোগ সত্য বলে প্রমাণিত হলেই চাকরিচ্যুতি। তার প্রতিদানও মানুষ প্রথম আলোকে দিচ্ছে। রোজ প্রচারসংখ্যা বৃদ্ধি একটা প্রমাণ। কিন্তু তার চেয়েও বড় হলো মানুষের ভালোবাসা। এই তো সেদিন রিকশা চালিয়ে হাসপাতাল বানিয়েছেন যিনি, ময়মনসিংহের জয়নাল আবেদীন, আমার হাত ধরে বলছিলেন, ‘কতজনেই তো আমারে নিয়া কত ভালো ভালো কথা লিখল, প্রথম আলোয় লেখা হইলে সারা দুনিয়া থেকে ফোন আসে, লোকে দেখতে আসে, সাহায্য দেয়, এইটা তো অন্য কেউ লেখলে হয় না। দোয়া করি ভাইজান...প্রাণ থেকে দোয়া করি।’
কার্তিকের সকালে জানালা দিয়ে বাইরে তাকাই। রোদ এসেছে পড়েছে শিরীষগাছের চূড়ায়। কচি পাতা প্রথম পাতে, কী কথা কয় আলোর সাথে
যেকোনো নতুন জিনিস এলে প্রথমে একটা উত্তেজনা হয়। সেই উত্তেজনা খানিকটা থিতু হয়ে এলে সমাজে প্রশ্ন ওঠে, জিনিসটা ভালো না খারাপ! প্রথমে যখন কবিতা এসেছে, উপন্যাস এসেছে, ছাপা বই এসেছে, পত্রিকা এসেছে, টেলিফোন এসেছে, চলচ্চিত্র এসেছে, টেলিভিশন এসেছে, মোবাইল ফোন এসেছে—এ ধরনের প্রশ্ন উঠেছে। জিনিসটা যখন নতুন থাকে, তখন প্রশ্নটাও জ্বলন্ত থাকে, জিনিসটা পুরোনো হতে থাকে, পুরোনো প্রেমের মতোই তার উত্তেজনা আসে কমে। আমাদের লোকগানে আছে, ‘নতুন প্রেমে মন মজাইয়া করেছি কী মস্ত ভুল, আমার লাভের মাঝে কী লাভ হইল, গলাতে কলঙ্কের ঢোল’। হয়তো লোককবি ঢোলের উচ্চারণ ঢুলই করেছিলেন...
ইন্টারনেটের মাধ্যমে উড়ে এসে জুড়ে বসা সামাজিক যোগাযোগ মাধ্যমগুলো নিয়েও একই প্রশ্ন উঠতে পারে! ফেসবুক ভালো না খারাপ। আমেরিকানরা খুব পছন্দ করে পরিসংখ্যান। সর্ববিষয়ে আমেরিকানদের জরিপ আছে। বিছানা থেকে পড়ে গিয়ে প্রতিবছর আমেরিকায় মারা যায় ৪৫০ জন। তবে গাড়ি চালানোর সময় টেক্সট করার কারণে (মোবাইলে বা ধরা যাক ট্যাবে) অ্যাক্সিডেন্টে আমেরিকায় প্রতিবছর মারা যায় ছয় হাজার জন। অনেক বড় সংখ্যা। বাংলাদেশে অন্তত একজনকে জানি, যিনি রেলস্টেশনে ট্রেনের জন্য অপেক্ষা করতে করতে ফোনে কথা বলছিলেন, বলতে বলতে চলে গিয়েছিলেন ট্রেনলাইনের ওপরে আর ট্রেন এসে পড়ায় মারা গিয়েছিলেন।
আর এটাও খুব পুরোনো খবর যে গবেষকেরা বলছেন, ফেসবুক বেশি ব্যবহারকারীরা নাসিসিজম রোগে ভোগেন। আর যাঁরা সেলফি তোলেন, তাঁরা তো বটেই।
১৯ বছর বয়সী একজন ব্রিটিশ তরুণ আত্মহত্যা করার চেষ্টা করেছিলেন একটা নিখুঁত সেলফি তোলার চেষ্টা করে ব্যর্থ হয়ে। তিনি ১০ ঘণ্টা ধরে ২০০ বার চেষ্টা করলেন নিজের ছবি তোলার। যা উঠল, তা তাঁর কাছে যথেষ্ট সুন্দর বলে মনে হলো না। তিনি স্কুল ছাড়লেন। ছয় মাস নিজেকে বাড়ির মধ্যে আটকে রাখলেন। আর বের হন না। সকালবেলা ঘুম থেকে উঠেই ১০টা স্ন্যাপ নেন। তাঁর ওজন কমে গেল ৩০ পাউন্ড। তবু তো একেবারে নিপাট সেলফিটা আসছে না। হতাশা থেকে আত্মহত্যা করার চেষ্টা করলেন ডানি বাউমান নামের এই তরুণ। এরপর তাঁকে চিকিৎসকের কাছে নিয়ে আসা হলো। চিকিৎসকেরা জানেন, যেকোনো মনোরোগেরই চিকিৎসা আছে।
সেলফি রোগেরও চিকিৎসা আছে। আপনি প্রথমে দিনে ১০ মিনিটের জন্য আপনার কাছ থেকে তাঁর স্মার্টফোন সরিয়ে রাখুন। আস্তে আস্তে সময়টা বাড়াতে থাকুন। দেখুন কয় ঘণ্টা লাইক চেক না করে আপনি পারেন!
আমার অবশ্য আজকের আলোচ্যটা একটু ভিন্ন। বহুদিন আগে আমেরিকায় গিয়ে আমেরিকার সংবাদমাধ্যমের নানা কার্যালয়—সিএনএন থেকে শুরু করে নিউইয়র্ক টাইমস পর্যন্ত ঘুরেফিরে দেখার সুযোগ হয়েছিল। সেই প্রোগ্রামের শেষে সমাপনী আলোচনা। আমি কী বলেছিলাম, জানি না; কী বলতে চেয়েছিলাম, তা জানি। বলতে চেয়েছিলাম, কোনো দেশ বা রাষ্ট্র স্বাধীন কি না, এটার চেয়েও বড় কথা, প্রতিটা ব্যক্তি স্বাধীন কি না। সংবাদমাধ্যম স্বাধীন কি না, তার চেয়েও বড় কথা, যেকোনো নাগরিকের কথা বলার সুযোগ আছে কি না। তোমাদের বড় বড় মিডিয়া হাউস, এর বাইরে একজন নাগরিক যদি কোনো কথা বলতে চায়, সে নিশ্চয়ই সেটা বলতে পারে, কিন্তু সেটা যথেষ্ট জোরে শোনা যায় কি? কারণ, বড় বড় হাউসের বড় বড় আওয়াজের নিচে ছোট কণ্ঠগুলো কি চাপা পড়ে যায় না?
আজকের পৃথিবীতে সেই বিচারে বলতে হবে গণতন্ত্রের যুগ। এখন যে কেউ সামাজিক যোগাযোগমাধ্যমের মাধ্যমে যেকোনো মত কিংবা খবর প্রচার করতে পারে। আগে ধরা যাক, জীবনানন্দ দাশ কবিতা লিখেছেন, বুদ্ধদেব বসু সেটা প্রকাশ করেছেন প্রগতি পত্রিকায়, লোকে জানতে পারল, জীবনানন্দ দাশ কবি। কিংবা ঢাকা থেকে শামসুর রাহমান, সৈয়দ শামসুল হক, আল মাহমুদ কবিতা পাঠালেন কলকাতায়, বুদ্ধদেব বসুর কবিতা পত্রিকায়, ছাপা হলো, সেটার একটা মূল্য দাঁড়াল। এখন তো আমার কবিতা কোনো সম্পাদকের কাছেও পাঠাতে হয় না, ফেসবুকে পোস্ট করে দিলেই হলো। এভাবে বাংলাদেশের ৬০ লাখ ফেসবুক ব্যবহারকারীর প্রত্যেকেই কবি ও সম্পাদক, প্রত্যেকেই সাংবাদিক ও সম্পাদক, প্রত্যেকেই টক শোজীবী ও প্রযোজক। ব্যক্তিমানুষের কণ্ঠস্বরকে তা মুক্ত করেছে। পৃথিবীর দেশে দেশে তা এনে দিয়েছে গণতান্ত্রিক স্বাধীনতা।
কিন্তু ৬০ লাখ লোক একসঙ্গে কথা বলে উঠলে মনে হয় কারোরটাই ঠিকভাবে শোনা হয়ে ওঠে না। ফলে এসবের সংবাদমূল্য, মতমূল্য, সাহিত্যমূল্য, শিল্পমূল্য প্রায় শূন্যের কোঠায় নেমে এসেছে।
কিন্তু ক্ষতি করার ক্ষমতা মাঝেমধ্যে ভয়াবহই হয়ে উঠছে। ফেসবুক শান্তি আনতে পারে না, কিন্তু দাঙ্গা লাগাতে পারে। ফেসবুকে সুপ্রচার দিয়ে কারও ভাবমূর্তি উজ্জ্বল করা যাবে কি না সন্দেহ, কিন্তু অপপ্রচার দিয়ে যেকোনো একজন মানুষকে একেবারে শেষ করে ফেলা যাবে। এ ক্ষেত্রে সত্য-মিথ্যা কোনো ব্যাপার নয়, তথ্য যাচাই-বাছাই করার কোনো বালাইই নেই। আপনি বললেন, মিস্টার এক্স যখন ইতালিতে ছিল, তখন সে হিটলারের সহযোগী ছিল। ব্যস, এর পরে সবাই বলতে থাকবে, মিস্টার এক্স হিটলারের সহযোগী! আর কোনো যাচাই-বাছাইয়ের প্রয়োজন নেই। যাকে নিয়ে কথা হচ্ছে, তার বক্তব্য নেওয়ার দরকার নেই। বলে ফেললেই হলো! ব্যাপারটা অনেকটাই কান নিয়েছে চিলের মতো!
গদ্যকার্টুন অবশ্য গুরুগম্ভীর বিষয় নিয়ে কথা বলার জন্য নয়। এটা আসলে কৌতুক পরিবেশনের জন্য।
আচ্ছা, ফেসবুকে একটা কৌতুক দিয়েছিলাম। কৌতুকটা আসলে পুরোনো, কিন্তু ফেসবুকে একটা কৌতুক দিলে তার নিচে কী ধরনের মন্তব্য পড়ে, তার একটা সম্ভাব্য তালিকা প্রণয়ন করেও দিয়েছিলাম। সেটাই হয়তো বেশি অভিনিবেশ দাবি করবে।
একটা কাক গাছের ডালে চুপচাপ বসে আছে। নিচে একটা মুরগি দৌড়াদৌড়ি করছে।
মুরগি বলল, আমাকে খাবার জোগাড় করার জন্য কত পরিশ্রম করতে হয়। আর তুমি তো আরামে বসে আছো।
কাক বলল, তোমার শখ হলে তুমিও বসে থাকো।
মুরগি চুপ করে বসে রইল। একটা শেয়াল এসে মুরগিটাকে খেয়ে ফেলল।
কাক বলল, কাজ না করে চুপচাপ বসে থাকতে হলে যথেষ্ট ওপরে বসতে হয়। আজকালকার ছেলেমেয়েদের জন্য আমার মায়া হয়। তারা কী খায়, কী পড়ে, কী পরে, আর কী দেখে? তাদের চালে ফরমালিন, ময়দায় ফরমালিন, দুধে ভেজাল, কলায় কার্বাইড কীটনাশক আর ফরমালিন, তাদের বাতাসে সিসা, পানিতে দূষণ। তারা পড়ে সৃজনশীল আর এমসিকিউ, তাদের ইংরেজি শেখানো হয় কাঠামো ধরে, তাদের আর পড়তে হয় না তলস্তয়ের গল্প থ্রি কোশ্চেনস কিংবা ওয়ার্ডসওয়ার্থের কবিতা ড্যাফোডিলস; জিপিএ ফাইভ পাওয়ার জন্য তাদের পরিশ্রম আমাদের সময়ের চেয়ে কোনো অংশে মোটেও কম নয়, তারা স্কুল থেকে বেরিয়েই দৌড় ধরে কোচিং সেন্টারে, ১০টা বিষয়ের জন্য তাদের ১০টা কোচিং ক্লাস করতে হয়, একটা থেকে বেরিয়ে তারা আরেকটায় যায়, তাদের দিয়ে দেওয়া হয় সৃজনশীলের প্রশ্ন, এবং লিখে দেওয়া হয় তার উত্তর, সেসব তাদের মুখস্থ করে উগরে আসতে পারতে হয়। কী দারুণ, কী নিদারুণ তাদের পড়াশোনা। এত কষ্ট করার পর কেষ্ট মেলে, তারা জিপিএ ফাইভ পায় এবং বিশ্ববিদ্যালয়ের ভর্তি পরীক্ষায় তাদের বেশির ভাগই ফেল করে, তখন তাদের গঞ্জনা সইতে হয়। এখন বিশ্ববিদ্যালয়ের ভর্তি পরীক্ষা সৃজনশীল না হলে তারা কী করবে। তারা তো বিশ্ববিদ্যালয় কোচিং সেন্টারে গিয়েছিল, সেখানে তাদের মক টেস্ট দিতেও হয়েছে, সেসব কমন না পড়লে তারা কী করবে? তাদের জন্য আমার তাই শুধু মায়াই হয় আর মায়াই হয়।
আর তাদের জন্য বিনোদনই বা কী রইল। আমাদের কালে টেলিভিশন ছিল একটা, সেটা খুলত বিকেল পাঁচটায়, বন্ধ হয়ে যেত রাত ১২টার আগেই, আহা সেই একটা টেলিভিশন চ্যানেল ভরপুর করে রাখত আমাদের দিনরাত্রিগুলো। আমাদের ছাত্রজীবনে আমরা পেয়েছিলাম হ্ুমায়ূন আহমেদের ঈদের নাটক, আবদুল্লাহ আবু সায়ীদ কিংবা জুয়েল আইচ কিংবা আফজাল হোসেনের ‘আনন্দমেলা’। সেই নাটক কিংবা ‘আনন্দমেলা’ দেখতাম এক রাত, আর তা নিয়ে গল্প করতাম সাত দিন সাত রাত। আর এখন ১০০টা চ্যানেল, ৭০০টা নাটক, কিন্তু কোনোটাই কি দেখার জো আছে। বিজ্ঞাপন বিজ্ঞাপন বিজ্ঞাপন। অনুষ্ঠান শুরু হওয়ার পাঁচ মিনিট পরে খবরের বিরতি। আধা ঘণ্টার নাটক দেখতে পাঁচ ঘণ্টা লাগে, আর এরই ফাঁকে রিমোট চেপে চ্যানেল বদলালেন তো ফিরে আসার জো নেই। কারণ, আপনি ভুলে গেছেন কোন চ্যানেল দেখছিলেন, সব চ্যানেলেই তো মোশাররফ করিম, সব চ্যানেলেই তো সজল, সব চ্যানেলেই তিশা কিংবা সুমাইয়া শিমু। আমার নাটক কোনটা? আজ্ঞে, চিহ্ন দিয়ে রাখবেন না আপনার কোনটা? এয়ারপোর্টে যখন একটার পর একটা কালো স্যুটকেস আসতে থাকে বেল্টে, তখন আমরা চিনি কী করে? ফিতা লাগিয়ে রাখি, নাম লিখে রাখি। আপনার নাটকটাতেও কোনো একটা ফিতা ঝুলিয়ে রাখুন।
ঈদে গরু কিনবেন, সেসব গরুও শিকার মোটাতাজাকরণ প্রকল্পের। গরুকে নাকি হরমোন খাওয়ানো হয়, স্টেরয়েড খাওয়ানো হয় মোটাতাজা দেখানোর জন্য। সব শেষে দেওয়া হয় কিডনি বন্ধ হয়ে যাওয়ার ওষুধ। গরুর পেশাব বন্ধ হয়ে যায়। তখন তার পেটটা ওঠে ফুলে। সেই গরুর মাংস খেলে আপনার শরীরেও যাবে ক্ষতিকর হরমোন, স্টেরয়েড, কিডনি বিনষ্টকারী উপাদান। এখন মনে হচ্ছে গরু কেনার আগে দেখে নিতে হবে সে পেশাব করে কি না, করলে সেই পেশাব নিয়ে এসে ল্যাবরেটরিতে পরীক্ষা করিয়ে নিতে হবে। তবে অনেক ক্ষেত্রে ল্যাবরেটরির অবস্থাও ভালো না। গরুর পেশাব পরীক্ষা শেষে দেখা গেল, চিকিৎসক বলছেন, অ্যাপেন্ডিসাইটিস, শুয়ে পড়ুন, ফেলে দিই...
এই অবস্থায় আজকের ছেলেমেয়েরা উৎসব করবে কী করে? তাদের বিনোদিত হওয়ার উপায় কী?
এই সংকট নিরসনে এগিয়ে এসেছেন মাননীয় মহা গুরুত্বপূর্ণ ব্যক্তিরা, সংক্ষেপে ম-গু-ব্য। মন্ত্রীদের কেউ কেউ। তাঁরা আমাদের অপরিসীম বিনোদন দিচ্ছেন। নির্দোষ অনাবিল বিনোদন। তাঁরা মুখ খুলছেন আর আমাদের পেটে খিল ধরে যাচ্ছে। একজন তো গানও গাইছেন। গাইতেই হবে। সমাজের কল্যাণ করাই তাঁর কাজ। হে আজকের দর্শক, আপনাদের বলি, আপনারা ইউটিউবে যান, আমাদের এই মন্ত্রীর গান সার্চ করুন এবং গানগুলো শুনুন। অনেকগুলো গানই আপনারা পেয়ে যাবেন। এই গান শুনলে আপনার স্বাস্থ্য ভালো হয়ে যাবে, শরীর-মন চাঙা হয়ে উঠবে। কারণ, লাফটার ইজ দি বেস্ট মেডিসিন। স্যাটিসফেকশন গ্যারান্টিড। যদি ইউটিউবে এই মন্ত্রীর গান শুনে আপনাদের মন ভালো না হয়ে যায়, তাহলে মূল্য ফেরত দিয়ে দেব। এরপর শুনুন, মন্ত্রীদের কথামালা। একজনের চেয়ে মনে হচ্ছে আরেকজন সরস। হঠাৎ করে মন্ত্রীদের মুখের আগল যেন খুলে গেছে। একজন বিশ্ববিদ্যালয়ের আইন বদল করতে চান শুধু ভর্তি পরীক্ষায় কেন এত বাচ্চা ফেল করল, সেই রাগ থেকে। আরেকজনের কথাবার্তা শুনে মনে হচ্ছে, তিনি ভারসাম্য হারিয়ে ফেলেছেন। তিনি কী বলছেন, নিজেই জানেন না। এক বড় নেতা আরেক মেজো নেতার নাম ধরে বলছেন, সে কে? এত বড় বেয়াদব তো দেখি নাই।
শুধু দেশে মন্ত্রীরা নন, বিদেশে বসে আরেকজন ধন্য ধন্য পুত্রধন যা বলছেন, তাতেও মনে হচ্ছে, সংলাপের বদলে প্রলাপ শুনেই এই ঈদ ও পূজার ছুটির দিনগুলোয় বিনোদিত হতে হবে। তিনি আমাদের শেখানোর চেষ্টা করছেন ইতিহাস। নাটকে সিনেমায় ছোটরা যখন বড়দের সংলাপ বলে, তখন বেশ হাস্যরস তৈরি হয় বটে, কিন্তু ছোট মুখে বড় কথা যে মানায় না, কেউ কি তাকে সেটা বলে দিতে পারেন।
ঈদে বাড়ি যাওয়াটা এবার কেমন হবে জানি না। রাস্তাঘাট তো খানাখন্দে পরিণত হয়েছে। লঞ্চের মালিকেরা নাকি বলেছেন, তাঁরা রাতের বেলায় বেশি যাত্রী তুলতে চান। ট্রেনের সময়সূচি ঠিক থাকবে কি না, কে বলতে পারবে। হে আল্লাহ, আমাদের কোটি কোটি মানুষের উৎসবযাত্রাকে তুমি নিরাপদ ও সুন্দর করে দাও।
যা-ই হোক, আমরা সব দিক থেকে আমাদের পরবর্তী প্রজন্মের চেয়ে ভাগ্যবান। শুধু বিনোদনের দিক থেকে নয়। এখনকার বিনোদনের ভার নিয়েছেন আমাদের মাননীয় ম-গু-ব্যগণ।
তবে আরেকটা প্রার্থনাও আমাদের করতেই হবে। পরম করুণাময় যেন আমাদের চলার পথে ভিআইপিদের সঙ্গে মোলাকাত হওয়া থেকে বাঁচিয়ে দেন। এই শহরের কোনো পথে কোনো ভিআইপি যাওয়া মানেই ওই পথের পথিকদের সারাটা দিন মাটি হয়ে যাওয়া। আধঘণ্টার জন্য বিভিন্ন পথ থাকবে বন্ধ, তার ধকল পড়বে পুরোটা শহরে এবং পুরোটা দিন।
গোপাল ভাঁড়ের গল্পে পড়েছিলাম, একজন অপয়া লোক রাজার সামনে পড়েছিল সাতসকালে, তাই রাজার নাশতার পাতে পড়েছিল মাছি, রাজা বললেন, ওর গর্দান নাও, গোপাল ভাঁড়ের শিখিয়ে দেওয়া সংলাপে সে বলল, হুজুর, আমার মুখ দেখায় আপনার পাতে পড়েছে মাছি, আর আপনার মুখ দেখায় আমার যাচ্ছে গর্দান, কে বেশি অপয়া?
আপনাদের সবার উৎসব আনন্দময় হোক। আম্মা, আম্মা,’ পাঁচ বছরের জাহাঙ্গীর তার মায়ের বুকের মধ্যে মাথা লুকিয়ে বলে, ‘ফির সেই আওয়াজ, আম্মা!’
মা বলে, ‘নিন্দ যাও, জাহান। নিন্দ যাও।’
‘আম্মা, ওরা আবার আসছে।’
‘না। ওরা চলে গেছে। ওরা আর আসবে না।’
‘তাইলে আবার আওয়াজ হয় কেন?’
‘না, বাচ্চা, মনে হয় আসমান ডাকছে। ডর কোরো না। ঘুমাও।’
মা ছেলেকে ঘুম পাড়াতে চায়। ছেলের চোখমুখ থেকে ভয় যায় না। সে বলে, ‘আগুনরে খুব ডর লাগে। আসমান পর্যন্ত উঠেছিল আগুন। লাল রঙের আগুন। কী তার তাপ! কত দূরে আমরা। তবু আমাদের গায়ের পশমও যেন পুড়ে যাচ্ছিল।’
‘হ্যাঁ আব্বাজান। আমরা অনেক দূরে। এত দূরে ওই আগুন আসতেই পারবে না। তুমি ঘুমাও।’
‘আম্মা। আগুন এত দূরে আসতে পারবে না। কিন্তু ওই মানুষগুলো যদি আসে? মানুষ তো আসতে পারবে, আম্মা।’
মায়ের বুকটা কেঁপে ওঠে। এমনিতেই ভয়ে, আতঙ্কে, দুশ্চিন্তায়, দুঃখে, নিরাপত্তাহীনতায় তার মনটা এতটুকুন হয়ে আছে। চার দিন হয়ে গেল। তবু শিরিনের ভয়টা যায় না।
‘না। এত দূরে মানুষ আসবে না।’
‘আম্মা, আমার দোস্ত মাসুম পুড়ে গেছে, আম্মা। শরীরে আগুন লাগলে কি খুব জ্বালা করে, আম্মা?’
‘আব্বা, তুমি কিন্তু ঘুমাচ্ছ না। ঘুমাও।’
‘আম্মা, ওরা আমাদের পাড়ায় কেন আগুন দিল, আম্মা? আমরা বিহারি বলে?’
‘ঘুমাও, বাচ্চা!’
‘আম্মা, তোমার জন্ম কোন দেশে হয়েছিল আম্মা?’
‘এই দেশে হয়েছিল। খালেদা জিয়ার আমলে। এই তো ২৩ সাল আগে।’
‘তাইলে তোমার আম্মার জন্ম কি বিহারে হয়েছিল, আম্মা?’
‘না, বাপজান। তোমার নানিআম্মার জন্ম হইছিল এই দেশে। মুজিবরের আমলে।’
‘তোমার নানিআম্মার জন্ম কি বিহারে হইছিল, আম্মা?’
‘না আব্বা। তাঁর জন্ম হইছিল এই ঢাকাতেই। তখন এই দেশে মনে হয় শেরেবাংলা ছিল মন্ত্রী।’
‘তাইলে আমাদের বিহারি বলে কেন, আম্মা?’
‘আমার নানিআম্মার আম্মার জন্ম মনে হয় হইছিল ইন্ডিয়াতে।’
‘তাইলে আমাদের পাকিস্তানি বলে কেন, আম্মা?’
‘আব্বা, তোমার এইসব বোঝার বয়স হয় নাই, আব্বা।’
‘আমাকে নওশাদ বলছে, এইখানকার জমির জন্য নাকি যত গন্ডগোল। এই কলোনি তুলে দিয়ে নাকি এইখানে বিল্ডিং বানাবে। ১৫ তলা বিল্ডিং।’
‘তুমি ঘুমাও তো আব্বাজান।’
‘না, তুমি বলো। আমি না শুনে ঘুমাব না। তোমাকে বলতেই হবে।’
সেই সব কথা কী করে শিরিন এখন বলে তার ছেলেকে? সে নিজেই কি সব বোঝে? সে হয়তো এমন করে বলতে পারে—জাহাঙ্গীর, তোমার আব্বার দাদার জন্ম হয়েছিল ইন্ডিয়ায়। বিহারে। সেইখানে খুব রায়ট লেগে গিয়েছিল। হিন্দু-মুসলমান দাঙ্গা। বিহারিরা আশ্রয়ের খোঁজে চলে এসেছিল কলকাতায়। তারপর তাদের পাঠিয়ে দেওয়া হয় পূর্ব বাংলায়। সে তো ইংরেজ আমলের কথা। তারপর ইংরেজরা চলে গেল। ইন্ডিয়া হয়ে গেল দুই ভাগ। ইন্ডিয়া আর পাকিস্তান। পূর্ব বাংলা পাকিস্তানের অংশ হলো। তাকে বলা হতো পূর্ব পাকিস্তান। আর এখন যেটা পাকিস্তান, সেটাকে বলা হতো পশ্চিম পাকিস্তান। দুই অংশের মধ্যে এক হাজার মাইলের দূরত্ব। পাকিস্তানিরা এই দেশে উর্দু ভাষা চাপিয়ে দিতে চায়। তারা এই অঞ্চলকে শোষণ করে। এই অঞ্চলের মানুষের গণতান্ত্রিক অধিকার মানতে চায় না। এই অঞ্চলের বাঙালিরা জেগে ওঠে বাঙালিত্বের চেতনায়। উর্দুভাষী মোহাজেররা স্বভাবতই পশ্চিম পাকিস্তানপন্থী। কিন্তু এই দেশে এমন বিহারিও তো প্রচুর ছিলেন, যাঁরা বাঙালির স্বাধিকার আন্দোলনকে সমর্থন করেছেন। এই দেশে বিহারি খেতাবপ্রাপ্ত মুক্তিযোদ্ধাও আছেন। কবি নওশাদ নূরীর মতো কবিরা বাঙালির স্বাধিকার আন্দোলনের পক্ষে কবিতা লিখেছেন। ছয় দফা আন্দোলনের সমর্থনে, শেখ মুজিবের পক্ষে উর্দু পত্রিকা বের হতো।
শিরিন এই সব কথা শুনেছে তার বন্ধু শবনমের দাদার কাছে। তার দাদা একজন সাহিত্যিক। উর্দুতে কবিতা লেখেন। তিনি কমিউনিস্ট পার্টি করতেন। তাদের এই সব গল্প শোনাতেন তিনি।
তারপর এই দেশে মুক্তিযুদ্ধ শুরু হলো। বিহারিরা পাকিস্তানিদের সমর্থন করল বেশির ভাগই। বাঙালি বিহারি রায়টও হলো অনেক জায়গায়। বাঙালিদের হাতে বিহারি মরল। বিহারির হাতে বাঙালি। বাঙালিরা একজোট হয়ে যুদ্ধ করল। কোনো কোনো উর্দুভাষী মুক্তিযুদ্ধে অংশগ্রহণও করেছে বটে। তারপর পাকিস্তানি বাহিনী আত্মসমর্পণ করল। এখানকার উর্দুভাষী মানুষের নিরাপত্তা হয়ে পড়ল তখনকার প্রশাসনের প্রধান দুশ্চিন্তার বিষয়। ১৬ ডিসেম্বরে পাকিস্তানি বাহিনী আত্মসমর্পণ করলেও িমরপুরে যুদ্ধ হয়েছে ডিসেম্বরের শেষেও। বিহারি অঞ্চলটা ছিল বাঙালিদের জন্য অপ্রবেশ্য। সেখানেই নিখোঁজ হন জহির রায়হান। বাংলাদেশ স্বাধীন হওয়ার পরেও। সেখানে বড় যুদ্ধ হয় বিহারি আর মিত্রবাহিনীর।
পাকিস্তানকে নিজের দেশ ভেবে একদিন বিহারিরা চলে এসেছিল এই দেশে। ১৯৪৭-এর পরেই তারা বুঝে যায় এই দেশে তারা স্বাগত নয়। তাদের অন্তরে পাকিস্তান। এ দেশের মানুষের অন্তরে বাংলা। পাকিস্তান বাংলাদেশ হয়ে যায়। এখন ভারত তাদের নেবে না। ভারত তাদের দেশ নয়। তারা নিজেদের পাকিস্তানি ভাবে। তাদের পরিচয় দাঁড়ায় আটকে পড়া পাকিস্তানি। কিন্তু পাকিস্তান তাদের নেয় না। আবার তারা আটকে পড়া পাকিস্তানি পরিচয় ছাড়েও না, প্রধানত তাদের নেতাদের প্ররোচনায়, আর কতগুলো বাস্তব সুবিধার কারণে। আটকে পড়া পাকিস্তানি পরিচয় তাদের আবাসন দিয়েছে। যদিও বড় মানবেতর সেই আবাসন। একটা ছোট্ট ঘরে বাবা-মা, দাদা-দাদি, বয়স্ক ছেলেমেয়ে। এই ঘরেই তাদের জন্ম-মৃত্যু, বিবাহ-বাসর, রোগ-শোক, দাম্পত্য। রান্নাবান্না। আশার কথা, ভোটার তালিকায় তাদের নাম উঠেছে।
‘আম্মা, বলো তুমি, কী হয়েছিল? না হলে আমি ঘুমাব না।’ ছোট্ট জাহাঙ্গীর মায়ের মুখে ঝাঁকুনি দিয়ে বলে।
‘ঘুমাও বাবা। ওই শোনো আওয়াজ হচ্ছে। ওরা আসছে।’
‘ওরা কারা, আম্মা?
‘বাঙালিরা!’
জাহাঙ্গীর ঘুমিয়ে পড়ে।
(এই কাহিনি কাল্পনিক। এর চরিত্রগুলো কাল্পনিক। কাল্পনিক ধরে নিলেই আমাদের দিবস-রজনী আহার-নিদ্রা নির্বিঘ্ন হয়। তবে জাতি হিসেবে যদি আমরা উন্নত হতে চাই, দেশ হিসেবে যদি আলোকিত হতে চাই, বৈচিত্র্যকে ধারণ ও লালন করতে আমাদের পারতে হবে। বহু ধর্ম, বহু বর্ণ, বহু ভাষা, বহু নৃগোষ্ঠীর সমমর্যাদাপূর্ণ দেশ হয়ে উঠতে হবে আমাদের। এই দেশ শুধু বাঙালির নয়, এই দেশ শুধু মুসলমানের নয়, এই দেশ সব নাগরিকের। এবং কারও অধিকার এক বিন্দু কম বা বেশি নয়।) পৃথিবীটা কতই সুন্দর হতো, দিনরাতগুলো কতই না নির্ভার হতো, জীবন কতই না মধুময় হতো, যদি সংবাদমাধ্যম না থাকত! পৃথিবীতে যত সমস্যার মূল হলো সংবাদ৷ আপনি ততক্ষণ ভালো, যতক্ষণ আপনি কোনো সংবাদ না জানছেন৷ নো নিউজ ইজ গুড নিউজ৷ আমাদের দেশে যাবতীয় সমস্যার মূলে আসলে সংবাদমাধ্যমগুলো৷ তারা আমাদের দেয় দুঃসংবাদ, এবং অবশ্যই তা দেয় ভুলভাবে, বানিয়ে, মিথ্যাকারে, অতিরঞ্জিত করে৷ যদি সংবাদমাধ্যম না থাকত, তাহলে আমরা অনেক ভুল-খারাপ খবর সম্পর্কে অনবহিতই থেকে যেতাম৷ ফলে, আমাদের দিবারাত্রিগুলো হতো পরম সুখময়৷
ধরা যাক, ডাক্তার আপনাকে বলল, আপনার লিভারে ক্যানসার হয়েছে, আপনার লিভার বদলাতে হবে৷ আপনার ঘুম হারাম৷ টাকাপয়সা লাগবে, লিভার বদলাবেন, তার পরও আপনি বাঁচবেন, আপনি নিশ্চিত নন৷ এই অবস্থায় আপনি গেলেন আরেকজনের কাছে, তিনি বললেন, কে বলেছে তোমার ক্যানসার, কিছুই হয়নি৷ যাও, তিন গেলাস পানি খাও, তুমি সেরে যাবে৷ আপনার জন্য ব্যাপারটা কী রকম স্বস্তির, কী রকম মুক্তির, কী রকম শান্তির বার্তা বয়ে আনবে৷
সংবাদমাধ্যমগুলো সেই সব ভুয়া চিকিৎসকের মতো, যারা আপনাকে সারাক্ষণ বলছে, আপনার অসুখ৷ এই অবস্থায় আপনাকে যেতে হবে তাঁর কাছে, যিনি বলবেন, কিছুই হয়নি৷ কিছুটা ষড়যন্ত্র ছাড়া৷ আপনি ভালো আছেন, ভালো থাকবেন৷
আমাদের পরম সৌভাগ্য যে আমাদের মাথার ওপরে ছায়া হয়ে আছেন এমনই সুসংবাদদাতারা৷ যাঁরা আমাদের পরম হতাশায় জোগান আশার আলো৷ যাঁরা আছেন বলেই আমরা জানতে পারি, আমরা শেষ হয়ে যাইনি, আমাদের আশা আছে, ভবিষ্যৎ আছে, মুক্তি আছে৷
যেমন ধরুন সোনায় ১৫ আনা খাদ মিশিয়ে আমরা দিয়েছি বিদেশি বন্ধুদের, এই ধরনের একটা বাজে খবরে আমাদের মুখটা বিস্বাদ হয়ে গিয়েছিল৷ আমরা খুবই বিব্রত হয়ে পড়েছিলাম৷ সেখান থেকে উদ্ধারের কোনো পথই আমরা খঁুজে পাচ্ছিলাম না৷ ঠিক সেই সময় পাওয়া গেল মধুরতম আশ্বাস, এসে গেল উজ্জ্বল উদ্ধার৷ সোনা কতটুকুন আছে এই নিয়ে কথা না বললেই তো হয়৷ বিদেশি বন্ধুদের তো আমরা অঙ্গীকার করিনি, কত তোলা সোনা আমরা দেব৷ এই নিয়ে খবর প্রকাশ করলেই তো আমাদের মাথা হেঁট হয়ে যায়৷ খবর প্রকাশ না করলেই হয়৷ 
তেমনিভাবে একটি পরিবারের বিরুদ্ধে সত্য-মিথ্যা নানা অপবাদ দিয়ে আসছিল আমাদের গণমাধ্যমগুলো, আর ওই এলাকার লোকেরাও সেসব কথা বিশ্বাস করে তাঁকে ভোট দেওয়া থেকে বিরত থেকেছিল৷ আমাদের বুকে জগদ্দল পাথরের মতো এই ব্যাপারটা চেপে বসেছিল, আমাদের গলায় বেঁধা মাছের কাঁটার মতো অস্বস্তি দিচ্ছিল৷ এক দলা সাদা ভাত গিললেই যেমন মাছের কাঁটা নেমে যায়, তেমনিভাবে নেমে গেল অস্বস্তিটা৷ আসলে তো ওই পরিবারটি সম্পর্কে অপপ্রচার করা হয়েছে, ষড়যন্ত্র করা হয়েছে৷ আসলে তো তিনি ফুলের মতো পবিত্র৷ তাঁকে বর্জন নয়, প্রতিরোধ নয়, তাঁকে আমাদের গ্রহণ করতে হবে পরম মমতায়৷ ভালোবাসায়৷ এই রকম একটা চমৎকার সাহসী ব্যবস্থাপত্র পেয়েই মুহূর্তেই আমাদের দিনরাতগুলো মধুময় হয়ে উঠল৷ 
আসলে সংবাদমাধ্যমে ক্রমাগত মিথ্যাচারে আমাদের মধ্যে একটা ধারণা জন্মায়৷ আমরা সেই ধারণা নিয়ে চলি৷ আমরা কেউই জানি না, মীরজাফর আসলে মীরজাফরি করেছিল কি না৷ কেউই প্রত্যক্ষদর্শী নই৷ কিন্তু আমরা একটা ধারণা দিয়ে চালিত হই৷ এই ধারণা তো ভুলও হতে পারে৷ ভালো-মন্দ বিচারেই তো সমস্যা থাকতে পারে৷ এখন আমরা জানি, আমরা ভুল জানতাম৷ ভুল জানাটা দুঃখজনক, সবচেয়ে দুঃখজনক ভুলটা ভাঙিয়ে দেওয়ার পরেও সংশোধিত না হওয়া৷ আমরা অবশ্যই সংশোধিত হব৷ আমরা আর ওই পরিবারটিকে নিয়ে কোনো রকমের সন্দেহ প্রকাশ করব না৷ টুঁ শব্দটিও করব না৷ আমরা ওই পরিবারের সর্বাঙ্গীণ মঙ্গল কামনা করব৷ তাদের মঙ্গলের জন্য নিজেদের সর্বস্ব বিসর্জন দেব৷
পণ্ডিতদের কথাও সব সময় শুনতে হয় না৷ এক পণ্ডিত, নাম অমর্ত্য সেন, বলেছেন, যে দেশে গণতন্ত্র আছে, আর যে দেশে সংবাদমাধ্যমের স্বাধীনতা আছে, সে দেশে দুর্ভিক্ষ হতে পারে না৷ তিনি বলেছেন, দেশের কোথাও খাদ্যাভাব দেখা দিলে তা সংবাদমাধ্যমে প্রকাশিত হবে, আর সরকারকে যেহেতু ভোটের জন্য আগামীবার জনগণের দুয়ারে হাজিরা দিতে হবে, কাজেই সরকার দ্রুতই অভাবী অঞ্চলে খাদ্যশস্য পৌঁছানোর জন্য ব্যবস্থা নেবে৷ কাজেই দুর্ভিক্ষ হতে পারে না৷ তিনি পণ্ডিত মানুষ৷ সরলহৃদয়৷ বাংলাদেশের সংবাদমাধ্যমের নিম্নমান সম্পর্কে তিনি ধারণাই রাখেন না৷ বাংলাদেশের কোনো অঞ্চলে কখনোই খাদ্যাভাব দেখা দিতে পারে না৷ যদি কোনো সংবাদমাধ্যম এই জাতীয় খবর প্রচার বা প্রকাশ করে, তার মানে হলো, তারা মিথ্যা বলছে এবং ষড়যন্ত্র করছে৷ তখন দেশপ্রেমিকের কর্তব্য ওই এলাকায় খাদ্যশস্য প্রেরণ করা নয়, এই জাতীয় খবর প্রচারের পেছনের ষড়যন্ত্র উদ্ঘাটিত করে তাদের কালো হাত গুঁড়িয়ে দেওয়া৷ কে কোন হীনস্বার্থে এই ধরনের মিথ্যা খবর রচনা ও রটনা করতে পারে, তাদের বিরুদ্ধে সোচ্চার ও সক্রিয় হওয়া৷ আর ভবিষ্যতে ভোটের জন্য এলাকাবাসীর কাছে যাওয়া, আমরা এতটাই স্মার্ট যে সেই কাজ আমাদের করতে হয় না৷ ভোটের জন্য আমাদের কারও দুয়ারে যাওয়ার দরকারই পড়ে না৷
পরিশেষে আমরা ঈশ্বরচন্দ্র বিদ্যাসাগরের জীবন থেকে শিক্ষা নেব৷ ঈশ্বরচন্দ্র ছেলেবেলায় কলকাতায় একটা বাড়িতে আশ্রয় নিয়েছিলেন৷ সেখানে তাঁর বাবাও থাকতেন, এলাকা থেকে লোকজনও এসে সেখানেই উঠত৷ রান্না করতেন বালক ঈশ্বরচন্দ্র৷ কলকাতার ঘুপচি গলির অন্ধকারের নিচতলায় তাঁদের আশ্রয়৷ দিনের বেলাতেও কিছুই যেন দেখা যায় না৷ একদিন সবাই মিলে খেতে বসেছেন৷ পরিবেশন করছেন বালক বিদ্যাসাগর নিজে৷ হঠাৎ বিদ্যাসাগর দেখলেন, খাবারের হাঁড়িতে একটা তেলাপোকা৷ এখন এই তেলাপোকার জন্য পুরো খাবার ফেলে দিলে সবাই মিলে অভুক্ত থাকতে হবে৷ ঈশ্বরচন্দ্র এক থাবা দিয়ে তেলাপোকাটা তুলে নিয়ে মুখে পুরলেন এবং চিবিয়ে খেয়ে ফেললেন৷ এটাই হওয়া উচিত আমাদের আদর্শ৷ আমরা যদি দেখি কোথাও কোনো তেলাপোকা, তাহলে সেটা রাষ্ট্র করে বেড়াব না৷ সেটা আমরা গিলে খেয়ে ফেলব৷
তাহলেই আমাদের দিনরাত্রিগুলো নিরুপদ্রব, নিষ্কণ্টক, আনন্দময় ও নির্বিঘ্ন হবে৷
আপনি পরিষ্কার হাত নিয়ে বেসিনে যান, আর হাতে সাবান দিন৷ ময়লা বের হবেই৷ কাজেই ময়লা হাতে থাকে না, ময়লা থাকে সাবানে৷
আমরা সাবান বর্জন করব৷
আমরা সুখে থাকব৷ মা বলল, টিপরা, এই পাতাটা ছেড়ে কোথাও যাবে না! কেমন?
টিপরা বলল, ঠিক আছে মা, যাব না।
ইপরা বলল, মা, কেন যাব না। আমরা আর ছোট পিঁপড়াটা নেই। বড় হয়ে গেছি।
মা বলল, তোমাদের জন্য মধু আমি নিয়ে আসছি। তোমরা এই পাতাটা ছেড়ে কোথাও যাবে না। এটাই আমার ফাইনাল কথা।
মা পিঁপড়া বেরিয়ে পড়ল। গাছের ডাল বেয়ে ছয় পায়ে গিয়ে পেঁৗছাল ফুলের বৃন্তে। জায়গাটা বিপজ্জনক। একটা মাকড়সা এখানে জাল পেতে রেখেছে। খুব মিহি জাল। এটা এড়িয়ে যেতে হবে। জালে পা পেঁচিয়ে গেলেই সর্বনাশ।
জাল এড়িয়ে মা পেঁৗছে গেল ফুলের গোড়ায়। পাপড়ি বেয়ে ঢুকে গেল ফুলের ভেতরে। আরেকটু এগোতেই, উফ্... মধু।
প্রথমে নিজে খানিকটা খেয়ে নিল মা পিঁপড়া।
তারপর মুখের চঞ্চুতে ভরে ফিরতে লাগল নিজের বাসায়। যেখানে তার দুই মেয়ে টিপরা আর ইপরা অপেক্ষা করছে।
এদিকে টিপরার মাথায় দুষ্টুমি বুদ্ধি খেলা করছে। সে বলল, ইপরা চলো, আমরা পাতার ওই পাশে গিয়ে লুকিয়ে থাকি। মা যখন এসে দেখবে আমরা নেই, তখন ভয়ে কান্না জুড়ে দেবে। তখন আমরা মায়ের সামনে এসে হাজির হব। মা আমাদের দেখে খুব খুশি হবে।
ইপরা বলল, তোর শুধু দুষ্টুমি বুদ্ধি। মা কষ্ট করে আমাদের জন্য খাবার নিয়ে আসছে। আমরা তাকে স্বাগত জানাব। পেট ভরে মধু খেয়ে তাকে ধন্যবাদ জানাব। না বাবা, আমরা কোথাও যাব না।
একটা ছোট্ট পাখি এই সময় এসে বসল তাদের খুব কাছে। তারা তাড়াতাড়ি করে পাতার আড়ালে মুখ লুকাল।
মা আসছে। ওদের দুই বোনের মনে খুব আনন্দ। মা আসতেই টিপরা বলল, মা মা, ইপরা বলে, মধু নাকি ভালো খাবার নয়। ও খেতেই চায় না। আমাকে প্রথমে চেখে দেখতে হবে, ভালো কি না, তারপর নাকি ও খাবে।
মা বলল, ইপরা, এটা কী ধরনের কথা। তোমাদের মা কষ্ট করে মধু এনে দিচ্ছে, সেটা আবার খারাপ হয় কী করে। আমি তোমার কাছে এই ধরনের কথা আশা করিিন।
ইপরা বলল, মা, আমি কিছুই বলিিন। সব টিপরা বানিয়ে বলছে।
মা বলল, মুখে মধু নিয়ে এত কথা বলতে পারব না। নে টিপরা, খেয়ে নে।
টিপরা মধু খেল।
ইপরা, তুই কি খাবি?
খাব মা। মধু আমার খুব প্রিয়। ইপরা মধু খেয়ে বলল, খুব ভালো মধু। মা, তুমি এত কষ্ট করে আমাকে মধু এনে দাও। তুমি খুব ভালো। আমি তোমাকে খুব ভালোবাসি।
মা বলল, আমি তোমাদের খুব ভালোবাসি।
টিপরা বলল, আমিও তোমাকে খুব ভালোবাসি।
মা দুজনকে জড়িয়ে ধরল ছয় পায়ে। বাচ্চারা খাচ্ছে, এই দৃশ্য দেখে সে আবেগে আপ্লুত হয়ে পড়ল।
এমন সময় উঠল জোরে বাতাস। মনে হয়, কালবোশেিখ।
ওদের বাসা যে পাতায়, সেটা গেল ঝরে।
নিচে একটা ছোট্ট ঝরনা।
পাতাটা পড়ল সেই ঝরনার জলে।
ইপরা বলল, মা, মা বঁাচাও।
টিপরা বলল, মা, আমাদের কী হবে? আমরা কি মরে যাব?
মা ওদের দুজনকে নিজের পিঠে তুলে পাতার ওপরে পা উঁচু করে দঁাড়াল। পাতায় পানির ছিটা লাগছে। এই বুঝি মা ভেসে যায়।
মা কঁাদতে কঁাদতে বলল, প্রভু, আমার বাচ্চা দুটোকে অন্তত বঁাচাও। আমার প্রাণের বিনিময়ে হলেও...
পাতাটা গিয়ে একটা নৌকার গায়ে লাগল। মা বাচ্চা দুটোকে পিঠে করে নৌকার কাঠে উঠে পড়ল। জোরে ঢেউ এল। এই বুঝি তারা ডুবে যায়। এক লহমায় তাদের ওপর দিয়ে বয়ে গেল জলের স্রোত। পরের মুহূর্তে জল সরে গেলে মা তাড়াতাড়ি আরও ওপরে উঠে গেল।
তারা উঠে গেল নৌকার ছইয়ের নিচে। এখন তারা নিরাপদ। মা, টিপরা আর ইপরা। তারা ছইয়ের নিচে বঁাশের বেড়ার ফোকরে আরামেই আছে।
গুড়ের একটা কৌটা আছে নৌকায়।
তারা তিনজন চলল গুড়ের সন্ধানে।
বাচ্চা দুটোও এরই মধ্যে বড় হয়ে গেছে। তিনজনেই নিজের পায়ে হঁাটতে পারে।
কৌটাটা যখন খোলা ছিল, মা আর টিপরা ঢুকে গেল ভেতরে। তারা আরাম করে গুড় খাচ্ছে। খাওয়া শেষে তারা ইপরার জন্য গুড় নিয়ে ফিরবে।
হঠাৎ কৌটার মুখ হয়ে গেল বন্ধ। এখন তারা বেরোবে কী করে?
মা কেঁদে উঠল, আমার ইপরার কী হবে? মা আর টিপরা আসছে না। ইপরাও কঁাদে। নৌকার মাঝি গুড় খাবেন। কৌটার মুখ খুললেন। গুড় নিলেন। তঁার বন্ধুকেও গুড় দিলেন।
মা পড়ল মাঝির পাতে।
টিপরা পড়ল মাঝির সঙ্গীর পাতে।
মাঝি গুড়টা খেতে যাচ্ছেন। দেখলেন, একটা পিঁপড়া। তিনি পিঁপড়াটাকে আলগোছে তুলে নিয়ে ছেড়ে দিলেন।
আর মাঝির সঙ্গী টিপরাকে দেখতে পেয়ে থালার কোনায় রেখে টিপ দিতে লাগল। টিপরার একটা পা ভেঙে যাচ্ছে। আরেকটা পা ভেঙে যাচ্ছে। টিপরা কঁাদছে। আমাকে মেরো না। আমাকে ছেড়ে দাও। শুনে মা ছুটে গেল মাঝির সঙ্গীর দিকে। তার পায়ে দিল কামড়। কামড় খেয়ে সঙ্গী মায়ের দিকে হাত বাড়াল। মাকে টিপে মারতে লাগল। মায়ের পা গেল। পেট গেল। শুধু মাথাটা আছে।
মা বলল, টিপরা তুই পালা।
দুটো ভাঙা পা নিয়ে টিপরা গেল ইপরার কাছে।
বাছারা, তোরা ভালো থাকিস। মা মারা গেল।
টিপরা চুপ হয়ে গেল। সে শুধু বলে, আমার মা নিজের প্রাণ দিয়ে আমাকে বঁাচিয়ে রেখেছে।
ইপরা বলে, কেঁদো না বোন। তোমার নিজের দুটো পা ভাঙা। আমি অনেক যত্ন করে তোমার এই পা দুটো ভালো করে দেব।
ইপরা টিপরার পায়ে ওষুধ লাগায়। টিপরা বলে, আমরা ভীষণ দুঃখী। আমাদের মা নেই।
ইপরা বলে, তবু আমার একটা বোন আছে।
টিপরা বলে, বোন না পচা, আমার জন্য মা মারা গেছে।
রাতের বেলা টিপরার ঘুম ভেঙে গেল। সে শুনল, ইপরা গান গাইছে, ‘ও তোতা পাখি রে, শেকল খুলে দিতে পারি, আমার মাকে যদি এনে দাও’।
দুজনে গলা জড়িয়ে মা মা বলে কঁাদতে লাগল।
প্রিয় পাঠক। ক্ষমা চাই। আপনাদের মূল্যবান সময় নষ্ট করে আমি পিঁপড়ার গল্প শোনাচ্ছি। কিন্তু গল্পটা পড়ে একটা পিঁপড়ার জন্য আপনার মনে একটুও মায়া জন্মেনি? আপনার মনে হচ্ছে না, পিঁপড়াটা যেন ফিরে আসে তার সন্তানদের কাছে?
এখন মনে করে দেখুন, সাত-সাতজন মানুষ আর স্বজনদের কাছে ফিরে আসতে পারলেন না। তঁাদের অপহরণ করার পর খুন করা হয়েছে। খবরে নানা কথা আমরা জানছি। একজনকে মারতে গিয়ে সাতজনকে মারা হয়েছে।
আমরা একটা পিঁপড়ার মৃত্যুতেও ব্যথা পাই। একজন মানুষকে কেন মানুষ খুন করবে? তারপর তঁার ড্রাইভারের কী অপরাধ?
এখন শোনা যাচ্ছে, পেছনের গাড়ির মানুষগুলো অপহরণের দৃশ্য দেখে ফেলেছিলেন, তঁাদেরও মারা হয়েছে। মানুষের প্রাণ এত সস্তা।
আর শোনা যাচ্ছে, একটা বাহিনীর কয়েকজন সদস্য এটার পেছনে আছেন! রক্ষকেরা এখন নাগরিকদের প্রাণসংহারে নেমেছেন? আর তঁাদের পেছনে আছেন নেতারা, যঁাদের আমরা ফুলের মালা দিয়ে বরণ করি।
এটা একটা দেশ? এটা একটা রাষ্ট্র? নাকি এটা একটা জঙ্গল?
আর এরা তো কোনো কাজ ঠিকমতো করতেও পারে না। একজনকে মারতে গিয়ে সাতজনকে মারে। এদের নিষ্ঠুরতার সীমা নেই, লাশের মুখ বিকৃত করে, পেট কেটে দেয়।
পিঁপড়ার মৃত্যু আমরা সইতে পারি না। মানুষের এই অপঘাত মৃত্যু আমরা সইব কী করে? প্রথম চীনা রেস্তোরাঁয় খাওয়ার অভিজ্ঞতা দিয়ে শুরু করি। ১৯৭৭-৭৮ সালের কথা। তখন আমি পড়ি ক্লাস সেভেন কি এইটে। খুব শুকনা-পটকা ছিলাম। কিন্তু মাথাটা ছিল বড়। এ জন্য অনেকেই আমাকে ডাকত কাতলা মাছ বলে। নরকঙ্কালের মতো শরীরটা থাকার ফলে একটা কাজ পাওয়া গেল। আমার বড় ভাই পড়তেন মেডিকেল কলেজে। তিনি আমাকে খালি গায়ে দাঁড় করিয়ে রেখে আমার বুকের হাড্ডিগুলোতে পেনসিল দিয়ে দাগ দিতেন আর পড়া মুখস্থ করতেন। শর্ত হলো, পরীক্ষা শেষে তিনি আমাকে চায়নিজ খাওয়াবেন।
তখন রংপুরে সবে একটা চায়নিজ রেস্টুরেন্ট হয়েছে। বলাকা হোটেলের নিচে।
তো চায়নিজ খেতে দুই ভাইয়ের কেউই কখনো যাইনি। ভাই মেনুটা পড়ে একটা খাবারের অর্ডার দিলেন। সেটা ছিল সবজি। আমাদের সামনে একটা বাটিতে ভাতের মাড় দেওয়া কতগুলো পেঁপে সেদ্ধ এল। আমরা দুই ভাই কাঁটা চামচ ব্যবহার করে সেই জিনিস খেলাম এবং সিদ্ধান্ত নিলাম, চায়নিজ অত্যন্ত বিস্বাদ।
প্রথম কোমল পানীয় খাওয়ার গল্পটা বলি।
ক্লাস নাইনে পড়ি। রংপুর জিলা স্কুলের নাইনের ছাত্ররা ঠিক করলাম পিকনিকে যাব। তিস্তা নদীর ধারে। আমাদের বড়লোক বন্ধু রাজদের ট্রাক আছে, সেটায় চড়ে আমরা তিস্তা নদীর ধারে বাঁধের ওপরে একটা শিমুলগাছের নিচে আশ্রয় নিলাম। কিন্তু খাবারের মেনুতে আছে সেভেনআপ। আমি আর আমার তখনকার সবচেয়ে ঘনিষ্ঠ বন্ধু স্বপনের মধ্যে কথা হচ্ছে:
‘দোস্ত, এইটা তো কোনো দিন খাই নাই? কেমন লাগে খাইতে?’
‘আমিও তো খাই নাই। কেমনে যে খাইতে হয়, জানিও না তো!’
‘কী করবি?’
‘অরা তো মনে হয় আগে খাইছে। অরা খাক। ওদের দেখে দেখে খাব।’
ওরা সেভেনআপের বোতল খুলে পাইপ দিয়ে খাওয়া শুরু করল। আমরাও দুজনে ভয়ে ভয়ে দুটো সেভেনআপের বোতল হাতে নিলাম। দুপুরের রোদে বোতল গরম হয়ে আছে। সেই জিনিস মুখে দিতেই ঝাঁজ... তারপর উদ্গার...
রংপুর শহরে লিফট এসেছে। মেডিকেল কলেজ হাসপাতালে। লিফট কী, দেখতে যাব। বন্ধুরা মিলে সাইকেল চালিয়ে একদিন গেলাম লিফট দেখতে। রংপুর শহরে টেলিভিশন এসেছে। সেটা দেখতে কার বাসায় গিয়েছিলাম মনে নেই। তবে মোহাম্মদ আলী ক্লের শেষ লড়াইটা দেখতে স্কুল ছুটি দিয়ে দেওয়া হলো আর আমরা আমাদের বন্ধু ভিকটোর রাধাবল্লভের বাড়ি গেলাম। কারণ, তার বাসায় টেলিভিশন আছে। পরের দিন মোস্তাফিজুর স্যার বললেন, ‘এহ, একেবারে গো-হারা হারছে!’
ঢাকা শহরে মোবাইল ফোন এল। প্রথমে তো বড় বড় সেট, শুধু অতি বড়লোকেরা ব্যবহার করেন। ফোন করলে তাঁরাও বিল ওঠার ভয়ে কেটে দেন। তারপরে এল গ্রামীণফোন। আমিও একটা কিনে ফেললাম। কারণ, বাসায় ল্যান্ডফোন ছিল না। ইয়া বড় সেট। সেটা নিয়ে রাস্তায় নামলে ট্রাফিক কন্ট্রোল করা যেত। কারণ, লোকে ভাবত ওয়াকিটকি হাতে পুলিশের লোক। আমার মনে আছে, আমাদের বন্ধু লেখক-সাংবাদিক প্রভাষ আমিন আর আমি এক রিকশায় যাচ্ছি, সম্ভবত আমিনুর রশীদও ছিলেন। প্রভাষ চূড়ায় বসে বললেন, আপনার মোবাইল ফোনটা দেন তো, ভাব নিই। তিনি কানে মোবাইলটা ধরে অকারণে কথা বলার ভান করতে লাগলেন। কিছুদিন পরে হানিফ সংকেত ইত্যাদিতে দেখালেন, মুরগিওয়ালা মোবাইল ফোনে কথা বলছে। দেখে আমাদের হাসি আর থামে না। এখন? মুরগিওয়ালার বাড়িতে অন্তত তিনটা মোবাইল ফোন আছে।
ঢাকা শহরে কারও কারও বাড়িতে কম্পিউটার রাখা শুরু হলো। তখন আমরা কাজ করি ভোরের কাগজ-এ। তার মানে ১৯৯০-এর দশকের মাঝামাঝি। পত্রিকা অফিসে কম্পিউটার আগেই এসে গেছে। কিন্তু বাড়িতে লোকে কম্পিউটার রাখে কী কাজে? এটা নতুন ট্রেন্ড। আমাদের পরিচিতদের মধ্যে আসফিয়া আজিমের বাসায় পিসি আছে। আমি বললাম, এটা নিয়ে একটা ফিচার লিখতে হবে। বাসায় পিসি রেখে লোকে কী করে?
আগে বের হতো ক্যাসেট। গানের অ্যালবামের ক্যাসেট। এখন বের হয় সিডি। ভোরের কাগজ-এর বেনজীর আহমেদ আমাদের বললেন, সিডির নিউজ দিতে হবে। সিডির নিউজ দেওয়া শুরু হলো। তারপর একদিন খবর এল, দেশের প্রথম ডিভিডি বের হয়েছে কুমার বিশ্বজিতের। আমেরিকায়। আমাদের দুশ্চিন্তা, ডিভিডি প্লেয়ার তো কারও নেই। কুমার বিশ্বজিতের ডিভিডি চালানো হবে কোন যন্ত্রে।
তারও আগে সত্তরের দশকের শেষে আর আশির দশকের চল ছিল ভিসিআরের। ভিসিআরে লোকে হিন্দি ছবি দেখত। হাওয়া হাওয়া গানটা বা আই এম এ ডিস্কো ড্যান্সার লোকের মুখে মুখে ফিরত। বিয়ের অনুষ্ঠান রেকর্ড করা হতো আর সেটার ক্যাসেট সংরক্ষণ করা হতো। মাঝেমধ্যে ভিসিআরে সেটা চালিয়ে দেখা হতো। ভিসিআর সস্তা হয়ে এল ভিসিডি।
এখন তিন হাজার টাকায় ডিভিডি প্লেয়ার পাওয়া যায়। পিসি, ল্যাপটপ, ট্যাব, স্মার্ট ফোন। লোকে কৌতুক করে, পাত্র স্মার্ট, এটা কোনো যোগ্যতা হলো? আমার ফোনই তো স্মার্ট।
শেষে আরেকটা সত্য ঘটনা বলি। হংকংয়ে গৃহপরিচারিকার চাকরি দেওয়া হচ্ছে। আমাদের এক বন্ধু তার পরিচারিকাকে দিয়ে আবেদন করাল। আবেদন গৃহীত হলো। মেয়েটি চাকরি নিয়ে এখন হংকংয়ে।
হংকং থেকে সে ফোন করেছে আমাদের বন্ধুটিকে, খালাম্মা, আপনার ফোনে ভাইবার নেন। ভাইবার নিলে ফোনে কথা বলতে পয়সা লাগে না!
বাংলাদেশ যে কত দ্রুত পরিবর্তনের মধ্য দিয়ে যাচ্ছে, আমরা কল্পনাও করতে পারছি না। তথ্যাভিজ্ঞ মহল বলছে, বাংলাদেশের মানুষ মোবাইলের মাধ্যমে ইন্টারনেট ব্যবহারের ক্ষেত্রে ভারতের চেয়েও এগিয়ে যাবে। এখন প্রশ্ন হলো, আমরা এই প্রযুক্তিকে ভালো কাজে, ইতিবাচক কাজে, নিজের ও দেশের উন্নতির জন্য ব্যবহার করব কি না! মানুষের ক্ষমতার সীমা আমরা জানছি, যখন আস্ত একটা বিমান স্রেফ নাই হয়ে গেল। এতটা দিন পার হয়ে গেল, আমরা তার কোনো হদিসই করতে পারলাম না! মানুষ নাকি মঙ্গলে যাবে। লুলু ফেরদৌস নামের এক বাংলাদেশি আমেরিকান তরুণীও সেই দলে এখন পর্যন্ত আছেন। সেই যাত্রা নাকি হবে একমুখী। ফেরার পথ এখনো জানা যায়নি। ওখানে গিয়ে চাল-ডাল, পানি-অক্সিজেন জোগাড় করে নিজের মতো করে থাকতে হবে। তবু এঁরা যাওয়ার জন্য এক পায়ে খাড়া।
অন্যদিকে, স্টিফেন হকিং ভবিষ্যদ্বাণী করেছেন, চাঁদে মানুষ বসতি গড়বে ৫০ বছর পরে। সে ক্ষেত্রে আমাদের পত্রপত্রিকাগুলোয় বিজ্ঞাপন ছাপা শুরু হতে পারে: চাঁদে নিষ্কণ্টক জমি। রাজউক অনুমোদিত। নগদ দামে ৭০ শতাংশ ছাড়। সত্যি কথা বলতে কি, চাঁদে জমি বিক্রি শুরুও হয়ে গিয়েছিল। বাংলাদেশের ঠকবাজদের আগেই বিদেশের ঠকবাজেরা চাঁদের জমি রেজিস্ট্রি করে দেওয়া শুরু করেছিল। এবার হয়তো মঙ্গলের জমি বিক্রিতে আমরা বাংলাদেশিরা এগিয়ে আসতে পারি সবার আগে। ড্যাপের আওতামুক্ত বন্যামুক্ত এলাকা। কৃষিজমি নয়। এখনই বাড়ি করার উপযোগী। প্রবাসীদের জন্য অগ্রাধিকার। তিন কাঠা, পাঁচ কাঠা ও ১০ কাঠার প্লটের জন্য আবেদন করুন।
মানুষ চাঁদে বসত করবে, মঙ্গলে বাড়িঘর বানাবে, তবু মানুষের ক্ষমতার সীমাটাও আমরা নতুন করে জানলাম, যখন মালয়েশিয়া এয়ারলাইনসের একটা বিমান স্রেফ হাওয়া হয়ে গেল। হাওয়া হয়ে যাওয়াটাও কথার কথা। ওটা হাওয়া হয়ে গেছে, নাকি সমুদ্রে পানির নিচে গেছে, আকাশেই ছাই হয়ে গেছে, নাকি কোনো গোষ্ঠী বা দেশ সেটাকে কোথাও নামিয়ে গোপন করে রেখেছে, আমরা কেউ জানি না।
লুলু ফেরদৌসেরা যখন মঙ্গলে পাড়ি জমানোর জন্য নিজেদের প্রস্তুত করছেন, এবং প্রস্তুতির দলে যোগ দিয়েছেন, তখন আমি কিন্তু সেটা ভাবতে গিয়েই দম বন্ধ হওয়ার অস্বস্তি বোধ করছি। আমি উঁচু স্থান ভয় পাই। বদ্ধ স্থানও ভয় পাই। বিমানে চড়তে হবে শুনলেই আমার ভয় লাগতে থাকে। মালয়েশিয়ান বিমানটা নিখোঁজ হওয়ার পর আমি কলম্বো যাত্রা করেছি। বস্তুত এই লেখাটা কলম্বোর হোটেলে বসে লিখছি। আমি জানি না, ২০ মার্চ আমার বিমানটা গুম হয়ে যাবে কি না। আমি অবশ্য লেখাটা মেইল করে দেব। আশা করি, বিমান হারিয়ে গেলেও লেখা হারাবে না। বিমানে ওঠার আগে ঢাকায় দেখা একজন পাইলটের সঙ্গে। তিনি বলছেন, বাংলাদেশে বিমান চলাচলের জন্য খারাপ আবহাওয়া শুরু হয় ১৫ মার্চ থেকে, চলে জুন পর্যন্ত। আমি তাঁকে বললাম, ‘ভাই, আমি ১৬ মার্চ ফ্লাই করব, ২০ মার্চ ফিরব। আপনি কি খারাপ আবহাওয়াটা ২১ মার্চ থেকে শুরু করতে পারেন?’ তিনি বললেন, ‘আচ্ছা যান, আপনার জন্য এটা ২২ মার্চ করে দেওয়া হলো।’ শুনে স্বস্তি পেলাম। শুধু একটাই প্রশ্ন, খারাপ সময়টা পিছিয়ে দেওয়ার খবর আমি না-হয় জানলাম, আবহাওয়া নিজে জানে তো?
উঁচু ভবনও আমি খুব ভয় পাই। এফ আর খান সাহেবের নকশা করা সিয়ারস টাওয়ারের ওপরে ১০৫ থেকে ১০৬ তলার ছাদে একটা জায়গায় একটা কাচ আছে। সেটার ওপরে চড়লে নিচের মাটি দেখা যায়। আমি সেই কাচের আশপাশেও যাইনি। এ থেকে বুঝতে পারছেন, আমার উচ্চাভিলাষ কম। আমি বেশি ওপরে উঠতে পারব না।
সড়কপথেও তো খুব দুর্ঘটনা ঘটে। লঞ্চ ডুবে যায়। তবু মনে হয়, সড়কপথের দুর্ঘটনা বা লঞ্চের ডুবে যাওয়াও মেনে নিতে পারব। কিন্তু বিমান যদি দুর্ঘটনায় পড়ে?... আল্লাহ না করুন...
কথা হচ্ছিল বিমান হারিয়ে যাওয়া নিয়ে। আমেরিকানরা গবেষণা করছেন, প্রধানত যুদ্ধের প্রয়োজনে, শত্রুর যেকোনো যান বা সদস্যের অবস্থান তাঁরা সব সময় নিরূপণ করবেন। কত বিচিত্র বিষয়েই না গবেষণা হচ্ছে। শুধু মালয়েশিয়ার বিমানের খবর আমরা পাই না। একটা বিমান যখন গুম হয়ে যায়, পৃথিবীর মানুষ তা নিয়ে দুশ্চিন্তাগ্রস্ত হয়ে পড়ে। আজও দেখলাম, বিবিসি ও সিএনএন মালয়েশিয়ার কর্তৃপক্ষের সংবাদ সম্মেলন সরাসরি দেখাচ্ছে।
কিন্তু একজন ব্যক্তি যখন গুম হয়ে যায়, তখন? একজন ব্যক্তিকেও বাঁচিয়ে রাখা কত কঠিন, যখন ক্যানসারে আক্রান্ত কোনো তরুণের জন্য তহবিল সংগ্রহ করার কাজে যুক্ত হয়ে পড়ি, তখন কিছুটা বুঝি। কিন্তু কী অবলীলায় আমরা মানুষেরা মানুষকে গুম করে ফেলছি। ক্রসফায়ারে ফেলছি। মনে রাখতে হবে, মালয়েশিয়ান ওই বিমানের যাত্রীদের প্রত্যেকের আত্মীয়স্বজনের মনে যে উদ্বেগ, বাংলাদেশেও যেকোনো পরিবারের যেকোনো হারিয়ে যাওয়া ব্যক্তির স্বজনদের বুকেও একই উদ্বেগ।
মানুষের সীমাবদ্ধতার উদাহরণ হিসেবে রুশ সাবমেরিনের কথাটা আমি ভুলতে পারি না। একটা সাবমেরিনে ক্রুরা আটকা পড়লেন, তাঁরা বললেন, ‘আমরা বিপদে পড়েছি, আমাদের উদ্ধার করো।’ সারাটা পৃথিবী তা জানল, কিন্তু সেই উত্তাল সমুদ্রে তাঁদের কাছে উদ্ধারকারী ব্যক্তিরা পৌঁছাতেই পারলেন না। লোকগুলো আস্তে আস্তে নিশ্চিত মৃত্যুর কাছে সমর্পিত হলেন।
মানুষ মানুষকে ধ্বংস করার জন্য যত গবেষণা করেছে, যত বিনিয়োগ করেছে, যত মারণাস্ত্র বানিয়েছে, তার একাংশ যদি মানুষকে বাঁচানোর জন্যও করত, পৃথিবীটা সত্যি একটা মনোরম স্থানে পরিণত হতো।
মানুষের মৃত্যুও হয়তো মেনে নেওয়া যায়, কিন্তু একজন ব্যক্তি নিখোঁজ হয়ে যাবে, এটা তার আত্মীয়স্বজন মেনে নিতে পারে না। তারা সারা জীবন অপেক্ষা করে, একটা ক্ষীণ আশা থাকে—হয়তো ছেলে বা মেয়ে ফিরে আসবে।
আর গুম নিয়ে আমি তো একটা উপন্যাসই লিখেছি বছর দুয়েক আগে। ‘সেই গুমের পর’। প্রথম আলোতেই প্রকাশিত হয়েছিল গুম হয়ে যাওয়া ব্যক্তিদের স্বজনদের আহাজারি, এর চেয়ে ক্রসফায়ার ভালো ছিল। অন্তত লাশটা পাওয়া যায়।
গুম হওয়া ব্যক্তিদের স্বজনেরা কতগুলো বাস্তব সমস্যায়ও পড়ে। গুম হওয়া ব্যক্তির স্ত্রী বিয়ে করতে পারবেন না, তাঁর সম্পত্তির বিষয়েও সহজে ফয়সালা হবে না! কারণ, স্বামী তো মারা যাননি। যদি এখনই এসে হাজির হন!
গদ্যকার্টুন আসলে মন খারাপ করা বিষয় নিয়ে লিখতে চাই না। হাস্য-কৌতুক করতে চাই এই কলামে। কাজেই পুরোনো কৌতুকটাই আবার করি।
একটা বিমান দুর্ঘটনায় পড়েছে। সব যাত্রী মারা গেছে। শুধু এই বিমানের যাত্রী একটা বাঁদর বেঁচে আছে। তাকে বলা হলো, ‘বিমানটা যখন অ্যাক্সিডেন্ট করে, যাত্রীরা কী করছিল?’
বাঁদর দুই হাত বাঁ কানের কাছে জোড় করে ধরে মাথাটা কাত করে চোখ বন্ধ করে দেখাল: ঘুমাচ্ছিল।
‘তখন বিমানসেবকেরা কী করছিলেন?’
বাঁদর আবার দুই হাত বাঁ কানের কাছে জোড় করে ধরে মাথাটা কাত করে চোখ বন্ধ করে দেখাল: ঘুমাচ্ছিল।
‘চালকেরা কী করছিলেন?’
বাঁদর দেখাল: ঘুমাচ্ছিলেন।
‘তাহলে তুই বাঁদর কী করছিলি?’
বাঁদর ককপিটে বসে বিমানের যন্ত্রগুলো টেপাটেপি করল। অর্থাৎ সে বিমান চালাচ্ছিল!
আমরা সব সময় প্রার্থনা করব, আমাদের চালকেরা যেন ঘুমিয়ে না পড়েন। এবং যাঁদের ওপর দায়িত্ব, যাঁরা যে কাজের জন্য যোগ্য ও প্রশিক্ষিত, তাঁদের বদলে যেন বাঁদরেরা স্টিয়ারিং না ধরে। প্রেসিডেন্ট বুশ গেছেন একটা স্কুলে। বাচ্চাদের সামনে বক্তৃতা দিচ্ছেন। বক্তৃতার পরে প্রশ্নোত্তর। একটা ছেলে দাঁড়াল। সে বলল, আমার দুইটা প্রশ্ন আছে। এক. আপনি কম ভোট পেয়েও কীভাবে দ্বিতীয়বার প্রেসিডেন্ট নির্বাচিত হলেন। দ্বিতীয় প্রশ্ন হলো, ইরাকে কোনো ডব্লুএমডি বা গণবিধ্বংসী অস্ত্র না থাকা সত্ত্বেও কেন ইরাকের ওপরে আক্রমণ করা হলো। এই সময় ঘণ্টা বাজল। বুশ বললেন, এখন বিরতি। বিরতির পরে আবার প্রশ্নের উত্তর দেওয়া হবে।
বিরতির পরে প্রশ্নোত্তর পর্ব আবার শুরু হলো। এবার আরেকটা ছেলে দাঁড়াল। সে বলল, আমার তিনটা প্রশ্ন আছে। এক. আপনি কম ভোট পেয়েও কীভাবে দ্বিতীয়বার প্রেসিডেন্ট নির্বাচিত হলেন। দ্বিতীয় প্রশ্ন হলো, ইরাকে কোনো ডব্লুএমডি বা গণবিধ্বংসী অস্ত্র না থাকা সত্ত্বেও কেন ইরাকের ওপরে আক্রমণ করা হলো। তিন নম্বর প্রশ্ন হলো, একটু আগে আমার যে বন্ধুটি আপনাকে দুটো প্রশ্ন করেছিল, সে কোথায়? কেন তাকে আর খুঁজে পাওয়া যাচ্ছে না?
ওপরেরটা নিতান্তই কৌতুক। কিন্তু আমাদের সংবাদমাধ্যমে খবর আসছে, মানুষজন হারিয়ে যাচ্ছে এবং তাদের খবর পাওয়া যাচ্ছে না।
বিরোধী দল অভিযোগ করছে, বিশেষ করে বিদেশি মানবাধিকার সংস্থা ও সাহায্যদাতা দেশগুলোর কাছে এই অভিযোগ বেশ শক্তপোক্তভাবে পেশ করা হচ্ছে যে, সরকার বিরোধী দলের নেতা-কর্মীদের ‘ক্রসফায়ার’ করছে, কিংবা তারা স্রেফ হারিয়ে যাচ্ছে। এই অভিযোগ গুরুতর। এর আগে অবশ্য বিএনপির একটা তালিকা ভুল বলে প্রমাণিত হয়েছে, কিন্তু তা সত্ত্বেও বলব, একজনও যদি বিনা বিচারে আইন প্রয়োগকারী সংস্থার দ্বারা নিহত বা নিগৃহীত হয়ে থাকে, তাহলে তা অনেক বড় অভিযোগ। সেই অভিযোগের তদন্ত করতে হবে। দায়ী ব্যক্তিদের বিরুদ্ধে কী ব্যবস্থা নেওয়া হলো, তা সরকারকে জানাতে হবে। তা জানার অধিকার বাংলাদেশের নাগরিকদের আছে।
আজ আমি অরণ্যে রোদন লিখছি না। আজ আমি গদ্যকার্টুন লিখতে বসেছি। তাই আমার রসিকতা করার চেষ্টা করা উচিত। আমার বলা উচিত: ভাই, ‘ক্রসফায়ারে’ মৃত্যুর পরে আপনারা যে প্রেস বিজ্ঞপ্তি দেন, তা গৎবাঁধা, পুরোনো। তাতে কল্পনাশক্তি ও সৃজনশীলতার বড়ই অভাব। একজন কুখ্যাত সন্ত্রাসী ধরা পড়ে। তারপর তাকে নিয়ে যান অস্ত্র উদ্ধারে। পথে সন্ত্রাসীরা আক্রমণ করে। তখন গোলাগুলি হয়। সেই গোলাগুলির মধ্যে পড়ে ধরা পড়া সন্ত্রাসীটাই মারা যায়। আপনারা এই এক কাহিনি কেন প্রচার করেন।
আপনারা বলতে পারেন:
১. বজ্রপাতে সন্ত্রাসী নিহত। সন্ত্রাসীকে ধরে এক জেল থেকে আরেক জেলে নেওয়া হচ্ছিল। পথে ফেরি পারাপারের সময় তাকে গাড়ি থেকে নামানো হয়। এই সময় বিনা মেঘে বজ্রপাত হলে সে মারা যায়। লাশ ময়নাতদন্ত করা হচ্ছে।
২. পুলিশের অস্ত্র কেড়ে নিয়ে সন্ত্রাসীর আত্মহত্যা। এক দুর্ধর্ষ সন্ত্রাসীকে জেলখানার বাগানে কাজের জন্য নেওয়া হলে সে পুলিশের রিভলবার কেড়ে নিয়ে নিজের মাথায় নিজেই গুলি করে। কর্তব্যে অবহেলার জন্য সংশ্লিষ্ট পুলিশকে ক্লোজড করা হয়েছে।
৩. গলায় পায়জামা পেঁচিয়ে আত্মহত্যা। কুখ্যাত সন্ত্রাসী নিজের কৃতকর্মের কারণে মানসিক অস্থিরতায় ভুগে আত্মহত্যা করেছে। সে পায়জামা গলায় পেঁচিয়ে জানালার পাল্লার সঙ্গে বিশেষ কায়দায় বেঁধে আত্মহত্যা করে।
কিন্তু এই রকম একটা গুরুতর বিষয় নিয়ে আমরা রসিকতা করতে পারি না। মানবাধিকার কমিশন অন্তত একটা ক্ষেত্রে তদন্ত করেছে। এবং বলেছে, এটা ক্রসফায়ার নয়। এটা হত্যাকাণ্ড।
৬ মার্চ ২০১৪-এর প্রথম আলোর প্রথম পৃষ্ঠায় প্রকাশিত খবর: ‘“বন্দুকযুদ্ধে” দিনমজুর নিহত চুয়াডাঙ্গায়। পরিবারের দাবি “সাজানো নাটক”’।
আইনের বাইরে কোনো কাজ কেউ করতে পারে না। আইন প্রয়োগকারী সংস্থার লোকেরাও না। কেউ কোনো অপরাধ করলে বিচার হবে, বিচারে আদালত শাস্তি দিলে আইন মেনে সেই শাস্তি বাস্তবায়ন করতে হবে।
আমি নিজে সারা পৃথিবী থেকেই মৃত্যুদণ্ড তুলে দেওয়ার পক্ষে। হুমায়ূন আহমেদের লেখা কোথাও কেউ নেই নাটকে আমরা দেখেছি, খুন না করা সত্ত্বেও বাকের ভাইয়ের ফাঁসি হয়। এ রকমের বহু সত্য ঘটনা সারা পৃথিবীতে আছে। একজনের অপরাধে কোনো একজন নিরপরাধ ব্যক্তির সাজা হয়েছে। মৃত্যুদণ্ড দেওয়া হয়েছে। অনেক পরে বোঝা গেছে, বিচারে ভুল হয়ে গেছে।
আলেকজান্ডার একবার ডায়োজেনিস নামের এক দার্শনিকের সঙ্গে দেখা করতে যান। ওই জ্ঞানী ব্যক্তি তখন রোদের মধ্যে শুয়ে ছিলেন একটা চৌবাচ্চায়। আলেকজান্ডার এমনভাবে দাঁড়ান, তাতে তাঁর ছায়া পড়ে ডায়োজেনিসের গায়ে। আলেকজান্ডার তাঁকে জিজ্ঞেস করেন, আমি আপনার জন্য কী করতে পারি। দার্শনিক উত্তর দেন, আপনি আমার রোদ আটকে রেখেছেন। দয়া করে সরে যান। আমাকে রোদ পোহাতে দিন। যা আপনি আমাকে দিতে পারেন না, তা আপনি আমার কাছ থেকে কেড়েও নিতে পারেন না।
আমরা কারও জীবন দান করতে পারি না। তাই কারও জীবন কেড়ে নেওয়ার অধিকার আমাদের কারও নেই। বিনা বিচারে কারও মৃত্যুদণ্ড কার্যকর হোক, এটা আমরা চাই না।
আমাদের দেশে সর্বোচ্চ শাস্তি মৃত্যুদণ্ড বহাল আছে। পৃথিবীর অনেক দেশে আছে। আমেরিকারও অনেক রাজ্যে আছে। আমেরিকানরা ওসামা বিন লাদেনকে যেভাবে হত্যা করেছে, যেভাবে ইরাকের সাদ্দাম হোসেনের মৃত্যুদণ্ড কার্যকরে ভূমিকা রেখেছে, তাতে তাদের কাছ থেকে এই বিষয়ে সদুপদেশ অনেকটাই পরিহাসের মতো শোনাবে।
কিন্তু আমরা আমাদের সংবিধান, আইনের শাসন ও সভ্যতার প্রতি অঙ্গীকারের স্বার্থে বিনা বিচারে হত্যাকাণ্ডের অভিযোগ থেকে জাতিকে মুক্ত করতে চাই।
আমার আকুল আবেদন হলো, দরকার হলে দ্রুত বিচার ট্রাইব্যুনাল করুন। এক মাসের মধ্যে বিচার করে অপরাধ প্রমাণ করে দৃষ্টান্তমূলক সাজা দিন। কিন্তু ক্রসফায়ার বন্ধ করুন।
সন্ত্রাসীরা যখন মানবাধিকার হরণ করে, মানুষ হত্যা করে, দেশ ও রাষ্ট্রের বিরুদ্ধে অপরাধ সংঘটিত করে, তখন কোথায় থাকে মানবাধিকারের প্রবক্তারা? এই কথা আমরা শুনি। ওরা মানুষের অধিকার হরণ করে বলেই ওদের বিচার চাই। ওরা মানবাধিকারের শত্রু, মানুষের শত্রু। কেউই ওদের প্রশংসা করে না। কিন্তু রাষ্ট্র নিজে তা করতে পারে না। এমনকি অপরাধীদের বেলায়ও তা করতে পারে না।
আমার একটা আশঙ্কা হচ্ছে; বিচারবহির্ভূত হত্যাকাণ্ডের উদাহরণগুলো এই সরকারের জন্য একিলিসের গোড়ালি হতে যাচ্ছে। যেহেতু এই সরকার সংবিধানমোতাবেক একটা নির্বাচন করে দ্বিতীয়বারের মতো ক্ষমতায় এসেছে, অনেক আন্তর্জাতিক সংগঠন ও শক্তি আইনত এর বিরোধিতা করতে পারছে না।
এই সরকারের বিরোধিতা করার জন্য তারা ক্রসফায়ার ও গুমের ঘটনাকে ব্যবহার করার চেষ্টা করবে। সরকার যদি নিজের ভালো বোঝে, তাহলেও তাদের এসব বন্ধ করা উচিত।
মানুষ মাত্রই ভুল হয়। লিমনের ক্ষেত্রে আমরা দেখেছি, অপরাধী শনাক্ত করতে ভুল হয়ে গিয়েছিল। এই রকম একাধিক ভুল অন্যান্য সরকারের আমলেও ঘটেছে বলে আমরা খবরের কাগজে পড়েছি। কুখ্যাত সন্ত্রাসীর বদলে অন্য কাউকে ভুলক্রমে ধরা হয়েছে এবং তাকে ক্রসফায়ারে নেওয়ার পরে টের
পাওয়া গেছে যে ভুল হয়ে গেছে। যা-ই হোক, ভুল লোক হোক বা ঠিক লোক হোক, আইনানুগভাবে বিচার না করে কাউকে শাস্তি দেওয়া যায় না। 
বইমেলার গেট বন্ধ হয়ে গেছে। বিদ্যুৎ-সংযোগও অফ করে দেওয়া হয়েছে প্রায় আধঘণ্টা আগে। হিসাবপাতি গুছিয়ে স্টলের কর্মীরা বিদায় নিয়েছেন। আমি বন্ধ গেট পার হয়ে ঢুকে পড়লাম। আমার মোবাইল ফোন একটা স্টলে ফেলে রেখে এসেছি।
এই রকম ফাঁকা মেলায় এর আগে কোনো দিনও আসিনি। এই অভিজ্ঞতা সম্পূর্ণ নতুন। ফাঁকা মেলায় হাঁটছি। হাঁটতে হাঁটতে উদ্দিষ্ট স্টলের সামনে এসে দাঁড়ালাম। সামনের পর্দা সরিয়ে উঁকি দিলাম ভেতরে।
ভেতরটা অন্ধকার। কিন্তু মোবাইল ফোনটা দেখা যাচ্ছে। একটা কল এসেছে। তাই আলো উঠেছে জ্বলে। আর রিং শোনা যাচ্ছে। আমি ফোনটা হাতে নিলাম। ৪০০ থেকে কলটা এসেছে। এই ধরনের অদ্ভুত নম্বরের কল ধরব কি না বুঝছি না। অনেক সময় বিদেশ থেকে কল আসে, ধরলে টাকা কাটা যায়। না ধরেই ফোনটা পকেটে পুরলাম।
বেরিয়ে আসব। এমন সময় দেখি আরেকটা কোণ থেকে আলো বিচ্ছুরিত হচ্ছে। একটু চমকে উঠলাম। একটুখানি ভয়ও পেলাম। এগিয়ে গিয়ে দেখি, জীবনানন্দ দাশের কবিতার বই। তা থেকে আলো বেরোচ্ছে।
বইটায় হাত দিতেই...
আমি ভূতগ্রস্তের মতো হাঁটছি। বইমেলায় কোনো আলো নেই। আকাশে একটা চাঁদ। সেই চাঁদের আলোয় আমি বুঝি গ্রস্ত হয়ে গেছি। জীবনানন্দ দাশের সঙ্গে দেখা হয়ে গেল। সেই দোহারা গড়ন, ভরাট মুখ, বড় বড় চোখ।
আমি বললাম, আপনার হাঁটার অভ্যেসটা এখনো রয়ে গেছে দেখছি।
তিনি মৃদু হাসলেন। আমি চাঁদের আলোয় দেখতে পেলাম, তাঁর চোখের কোণে বিষণ্ন হাসি।
আমি বললাম, হাঁটতে হাঁটতেই একদিন আপনি বলেছিলেন আপনার সঙ্গী এক লেখককে, আমার লেখাগুলো কি আদৌ কিছু হয়েছে?
তিনি বিব্রত হলেন বলে মনে হলো। আপনাকে শনিবারের চিঠিতে খুব গালিগালাজ করা হতো, তাই না?
তিনি আমার মুখের দিকে তাকিয়ে রইলেন। আমি বললাম, আপনার মৃত্যুর পরে কবি বুদ্ধদেব বসু গিয়েছিলেন সুধীন্দ্রনাথ দত্তর কাছে। একটা স্মরণিকা বের করা হবে আপনার ওপরে। সেটার জন্য লেখা চাইতে। সুধীন্দ্রনাথ দত্ত বলেছিলেন, যে কবি নয়, তার জন্য স্মরণিকা বের করার দরকার কী!
জীবনানন্দ দাশের মুখটা মলিন হয়ে গেল। আমি বললাম, আপনার মৃত্যুর ৬০ বছর পরে আপনি জেনে রাখুন, প্রিয় কবি জীবনানন্দ দাশ, আপনার সেই সব দুরূহ পঙিক্তমালা আজ বাঙালির বাগধারার অংশ হয়ে গেছে। আপনার কল্পিত চরিত্র বনলতা সেন নিজে শুধু বিখ্যাত হয়নি, নাটোরকেও বিখ্যাত করে দিয়েছে। এখন লোকে নাটোরে গেলে বনলতা সেনের বাড়ি খোঁজে। আপনার ‘বাংলার মুখ আমি দেখিয়াছি’ কিংবা ‘আবার আসিব ফিরে’ এখন প্রবাদের মতো ফেরে মানুষের মুখে মুখে। এটা এখন নিঃসন্দেহে প্রতিষ্ঠিত হয়ে গেছে যে আপনি শুধু বাংলার নন, পৃথিবীরই শ্রেষ্ঠ কবিদের একজন। আপনি যে মৃত্যুর আগে বারবার বলতেন, প্রেমেন আসেনি, প্রেমেন আসেনি, প্রেমেন্দ্র মিত্র বা সুধীন্দ্রনাথের চেয়েও আজ আপনার প্রতিষ্ঠা অনেক বেশি।
তাঁর মুখ দেখে বোঝা গেল, তিনি ভীষণ বিব্রত বোধ করছেন।
তিনি বললেন, আজকে আমি চলি। আমার হাঁটার মধ্যে বিরতি দিতে চাই না।
পকেটে রিং বাজছে। বাসা থেকে কল। ধরতে হবে। আমি ধাতস্থ হলাম।
এটা কি হতে পারে যে জীবনানন্দ দাশ বইমেলায় আসতে পারেন? এলে তিনি শঙ্খচিল কিংবা শালিকের বেশে আসবেন, নাকি!
আমার মনে হতে লাগল, সশরীরে না হলেও তো বইমেলায় আমাদের শ্রেষ্ঠ লেখকেরা আছেন। তাঁদের বই থাকা মানেই তো তাঁদের নিজেদের থাকা।
এইখানে আছেন রবীন্দ্রনাথ। তাঁর গল্পগুচ্ছ, তাঁর সঞ্চয়িতা, তাঁর গীতবিতান, তাঁর উপন্যাস সমগ্র, প্রবন্ধ সমগ্র নানা কিছু নিয়ে।
আমি বিড়বিড় করে বলতে লাগলাম, প্রিয় রবীন্দ্রনাথ ঠাকুর, আপনাকে বাঙালি কম দুঃখ দেয়নি। আপনার লেখাকে মনে করা হতো হালকা। রেডিওতে আপনার গান বাজানো হতো না লঘুতা বা অশ্লীলতার দোষে। যখন প্রচার শুরু হলো, তখনো বলা হতো, এখন শুনবেন লঘুসংগীত। আপনার প্রকাশিত লেখা তখনকার মাধ্যমিক পরীক্ষার প্রশ্নপত্রে হুবহু তুলে দিয়ে বলা হয়েছিল, নিচের অনুচ্ছেদের ভুলগুলো সংশোধন করো। আপনার সেসব বেদনার কথা আপনি নানাভাবে লিখে গেছেন। নোবেল পুরস্কার না পেলে বাঙালি বোধ হয় আপনাকে ছিঁড়েখুঁড়ে খেত।
আমার মনে হলো, আমার পেছনে রবীন্দ্রনাথ দাঁড়িয়ে, তিনি বলছেন, ‘এই করেছ ভালো, নিঠুর হে, এমনি ক’রে হূদয়ে মোর তীব্র দহন জ্বালো।’
আমি বললাম, আমার এ ধূপ না পোড়ালে গন্ধ কিছুই নাহি ঢালে। মনে হলো, তিনি সায় দিলেন। আমি বললাম, আপনি ঈশ্বরচন্দ্র বিদ্যাসাগর সম্পর্কে বলতে গিয়ে বাঙালি সম্পর্কে যা বলেছিলেন, তা কিন্তু আজও সমান প্রাসঙ্গিক: ‘আমরা আরম্ভ করি, শেষ করি না, আড়ম্বর করি, কাজ করি না, যাহা অনুষ্ঠান করি তাহা বিশ্বাস করি না, যাহা বিশ্বাস করি তাহা পালন করি না, ভূরি পরিমাণ বাক্য রচনা করিতে পারি, তিল পরিমাণ আত্মত্যাগ করিতে পারি না, আমরা অহংকার দেখাইয়া পরিতৃপ্ত থাকি, যোগ্যতা লাভের চেষ্টা করি না, সকল কাজেই পরের প্রত্যাশা করি, অথচ পরের ত্রুটি লইয়া আকাশ বিদীর্ণ করিতে থাকি, পরের অনুকরণে আমাদের গর্ব, পরের অনুগ্রহে আমাদের সম্মান, পরের চক্ষে ধূলি নিক্ষেপ করিয়া আমাদের পলিটিক্স এবং নিজের বাকচাতুর্যে নিজের প্রতি ভক্তিবিহ্বল হইয়া ওঠাই আমাদের জীবনের প্রধান উদ্দেশ্য। এই দুর্বল, ক্ষুদ্র, হূদয়হীন, কর্মহীন, দাম্ভিক, তার্কিক জাতির প্রতি বিদ্যাসাগরের এক সুগভীর ধিক্কার ছিল। কারণ, সর্ব বিষয়েই তিনি ইহাদের বিপরীত ছিলেন।’
বলতে বলতে আমি ঘুরে দাঁড়ালাম। আমার মনে হলো, রবীন্দ্রনাথের মতোই কেউ একজন ওই মাথায় একটা স্টলের আড়ালে চলে গেলেন। চাঁদের আলোয় তাঁর ছায়াখানি দ্রুত অপসৃত হলো। আমার মনে হলো, আমার নজরুল মঞ্চে যাওয়া দরকার। আমি সোহরাওয়ার্দী উদ্যান ছেড়ে বেরিয়ে এলাম।
তারপর ঢুকে পড়লাম বর্ধমান হাউসে। সেখানে নজরুল মঞ্চে দেখি, নজরুলের ভাস্কর্যে হেলান দিয়ে দাঁড়িয়ে আছেন কাজী নজরুল, যেমনভাবে কামানের গায়ে হেলান দিয়ে একদা তিনি দাঁড়িয়েছিলেন।
তিনি সোজাভাবে দাঁড়ালেন, গমগমে গলায় বলে উঠলেন,
বল বীর—
বল উন্নত মম শির!
শির নেহারি’ আমারি নত শির ওই শিখর হিমাদ্রির!
আমি বললাম, কবি, আপনার বিদ্রোহ স্বভাবটা আজও গেল না। আপনি কি জানেন আপনি বাংলাদেশের জাতীয় কবি?
তিনি বললেন, তাই নাকি! তাহলে তোমরা সবাই আমার কবিতা নিয়মিত পড়ছ। বাংলাদেশের শিক্ষিত মানুষেরা আমার কবিতা পড়েন। তারা কি আমার বিদ্রোহী কবিতাটা সম্পূর্ণ পড়েছে। পড়ে হূদয়ে ধারণ করেছে।
আমি বললাম, সবাই না হলেও কেউ কেউ নিশ্চয়ই পড়েছে। পড়লে নিশ্চয়ই তার মধ্যে কিছু না কিছু ক্রিয়া ঘটেছেই।
তিনি মৃদু হেসে বললেন, মহা- বিদ্রোহী রণ-ক্লান্ত,
আমি সেই দিন হব শান্ত,
যবে উৎপীড়িতের ক্রন্দন-রোল আকাশে বাতাসে ধ্বনিবে না,...
আবার পকেটের মোবাইল বেজে উঠল। আমি তাকিয়ে দেখি, তিনি নেই। কিন্তু আমার মনে হতে লাগল, এই খাঁ খাঁ শূন্য বইমেলায় এই রাতের বেলায় এই চাঁদের আলোর নিচে দাঁড়িয়ে থাকলে আমি দেখতে পাব আমাদের শ্রেষ্ঠ মানুষগুলোকে, দেখতে পাব জসীমউদ্দীনকে, দেখতে পাব সৈয়দ ওয়ালীউল্লাহকে, হয়তো এসে দাঁড়াবেন তারাশঙ্কর, বিভূতিভূষণ, মাহমুদুল হক, হুমায়ুন আজাদ, হুমায়ূন আহমেদ।
আমি বর্ধমান হাউসের বারান্দায় গিয়ে উঠলাম। ফাল্গুন মাস। দখিনা হাওয়া বইছে। আমার কেমন যেন লাগছে...
কিছু কিছু মানুষ আছেন, সব সময় সিরিয়াস। তাঁরা হাস্যরস নিতে পারেন না। হাস্যকৌতুককে তাঁরা অগ্রহণীয় বলে মনে করেন। এ ধরনের এক মানুষের কথা পড়েছিলাম একটা রুশ কৌতুক ম্যাগাজিনে।
অফিসের বস তিনি। তাঁর অফিসের একজন কর্মচারী বলল, ‘এই, আমি একটা কৌতুক বলব।’
সবাই বলল, ‘বলো বলো।’
কর্মচারীটি কৌতুক বলতে শুরু করল: ‘এক লোক একটা পার্টিতে ঢুকেছে। তার দু পায়ে বেড়ি করে ব্যান্ডেজ বাঁধা। সে ঠিকমতো হাঁটতেও পারছে না। সবাই বলল, তোমার পায়ে কী হয়েছে? লোকটা বলল, আমার পায়ে নয়, মাথায় হয়েছিল। আমার মাথা ফেটে গিয়েছিল। মাথা ফেটে গেছে? তাহলে তুমি পায়ে ব্যান্ডেজ বেঁধেছ কেন? আরে, আমি পায়ে ব্যান্ডেজ বেঁধেছি নাকি? ডাক্তারের কাছে গেছি। ডাক্তার আমার মাথায় ব্যান্ডেজ বেঁধে দিয়েছেন। এত ঢিলা করে ব্যান্ডেজটা বেঁধে দিয়েছেন যে গড়াতে গড়াতে পায়ে এসে পড়েছে।’
এই কৌতুক শুনে অফিসের সবাই হেসে উঠল। শুধু বস হাসতে পারলেন না। তাঁর মনে হতে লাগল, এটা কি সম্ভব?
মাথায় ব্যান্ডেজ বাঁধা হলে সেটা কি পা পর্যন্ত নেমে যেতে পারে?
রাতের বেলায় তাঁর ঘুম ভেঙে গেল। তিনি তাঁর বউকে ঘুম থেকে জাগালেন। বললেন, ‘আচ্ছা বলো তো, একটা লোকের মাথা ফেটে গেছে বলে ডাক্তার তার মাথায় ব্যান্ডেজ বেঁধে দিয়েছেন। সেই ব্যান্ডেজটা কি পা পর্যন্ত নেমে যেতে পারে?’
রুশ কৌতুক ম্যাগাজিনটিতে বলা হয়েছে, এই বস আর কেউ নন, তিনি নিজেই একটা কৌতুক ম্যাগাজিনের সম্পাদক।
কৌতুককে কৌতুক হিসেবে নিতে পারতে হবে। কৌতুকে যুক্তি খোঁজা উচিত নয়।
ধরা যাক এই কৌতুকটা: সিংহের বিয়ে হবে, ভেড়া খুব লাফাচ্ছে। সিংহের বিয়ে, দাওয়াতে যেতে হবে। একজন বলল, ‘সিংহের বিয়ে তো তুই ভেড়া লাফাচ্ছিস কেন?’ ভেড়া বলল, ‘আরে, বিয়ের আগে আমিও তো সিংহ ছিলাম, বিয়ের পরে না ভেড়া হয়ে গেছি!’ এই কৌতুক শুনে যদি কেউ বলে, যাহ্, একটা সিংহ কীভাবে ভেড়া হয়ে যাবে? এটা সম্ভবই না, তাহলে কিন্তু চলবে না। কিন্তু অনেক পাঠকই আছেন খুব সিরিয়াস। মিলান কুন্ডেরার একটা উপন্যাস আছে—ফেয়ারওয়েল পার্টি। ওই উপন্যাসে মিলান কুন্ডেরা একজন ডাক্তারের চরিত্র সৃষ্টি করেছেন। তাঁর নাম ডাক্তার স্ক্রেটা। ডাক্তার স্ক্রেটা বন্ধ্যা নারীদের চিকিৎসা করেন। তিনি নিজের স্পার্ম বন্ধ্যা নারীদের ইনজেক্ট করে দেন। তাদের অনেকেই সন্তান লাভ করে। উপন্যাসের একটা জায়গায় বর্ণনা আছে, ডাক্তার স্ক্রেটা পথ দিয়ে যাচ্ছেন, বাচ্চারা মাঠে খেলছে, তিনি তাকিয়ে দেখছেন, কয়টা বাচ্চা দেখতে তাঁর মতো হয়েছে।
মিলান কুন্ডেরা বলছেন, তিনি এই চরিত্র ও ঘটনা লিখেছেন একেবারেই হালকা চালে। কৌতুক করার জন্য। কিন্তু ব্যাপারটা কৌতুক রইল না। একদিন মেডিসিনের এক অধ্যাপক তাঁর কাছে এসে হাজির। অধ্যাপক বললেন, ‘আমি আপনার লেখার খুব সিরিয়াস পাঠক। আপনার প্রতিটা লাইন আমার মুখস্থ। আমি একটা সেমিনারের আয়োজন করছি। এটার বিষয় হলো “বন্ধ্যত্ব ও স্পার্ম ডোনেশন”। আপনার উপন্যাস ফেয়ারওয়েল পার্টিতে এই ব্যাপারটা আছে। এটা অত্যন্ত সিরিয়াস একটা বিষয়। এভাবে একটা কঠিন সমস্যার সমাধান হতে পারে। আপনি অবশ্যই আমার সেমিনারে আসবেন। আপনি বক্তব্য দেবেন।’
কুন্ডেরা বললেন, ‘আমার উপন্যাসকে সিরিয়াসলি নেওয়ার কিছু নেই। আমি এটা নিতান্তই কৌতুক করার জন্য লিখেছি।’
অধ্যাপক পরম বিস্ময়ে কুন্ডেরার মুখের দিকে তাকিয়ে বললেন, ‘আপনার উপন্যাসকে আমরা সিরিয়াসলি নেব না? আপনি নিজে লেখক হয়ে এ কথা বলতে পারলেন? আপনার লেখাকে আমরা সিরিয়াসলি নেব না?’
কুন্ডেরা বললেন, ‘ভাই, লেখকদের সব কথা সিরিয়াসলি নেবেন না। আরেকটা কথা, ফিকশন লেখকেরা কিন্তু খুব বানিয়ে গল্প করে। গল্প লেখকদের জন্য উপদেশ প্রচলিত আছে, ডোন্ট রুইন ইয়োর স্টোরিজ উইথ ফ্যাক্টস। সত্য ঘটনা বলে তোমার গল্প নষ্ট কোরো না।’
ফেসবুকে একটা চমৎকার কৌতুক পেয়েছি। এটা যে কৌতুক, তা আগেই বলে রাখলাম। একজন কৃষি বিশেষজ্ঞ উপস্থাপক টেলিভিশনের ক্যামেরায় একজন ছাগলচাষির সাক্ষাৎকার নিচ্ছেন।
উপস্থাপক: আপনি আপনার ছাগলকে কী খাওয়ান? আমার গল্প শেষ। এই গল্প পড়ে আমি হা হা করে হেসেছি। কিন্তু একজন-দুজনকে বলতে গেছি। শুনে তাঁরা হাসলেন না। জানি না, কেন হাসলেন না। হয়তো আমি কৌতুক বলতে পারি না বা সবাই হিউমার নিতে জানে না।
এখন কি ভয়ে ভয়ে একটা কথা বলতে পারি? আসলে এ দল, বি দল দুইটা একই রকম। দুইটাই আমাদেরই দেশের দল। তবু দুইটার কথা আলাদা আলাদাভাবেই বলতে হয়। এক নিঃশ্বাসে আমরা বলতে পারি না।
এর অনেক কারণ আছে। একটা নিশ্চয়ই যুদ্ধাপরাধী ও সাম্প্রদায়িক শক্তির সঙ্গে গাটছড়া বাঁধা।
এই প্রশ্নটার একটা সমাধান যদি হয়ে যায়, তাহলে কিন্তু বাংলাদেশের রাজনীতির ৮০ শতাংশ সমস্যার সমাধান হয়।
আমি যদি এ রকম হালকা গল্প দিয়ে লেখা শেষ করি, আপনারা বলবেন, হালকা লেখক। শুক্রবারটাই মাটি। এবার একটা সিরিয়াস গল্প। গাব্রিয়েল গার্সিয়া মার্কেসের লেখা গল্প আমি ছোট করে বলি:
একজন ডিগ্রিহীন ডেনটিস্ট সকালবেলা তাঁর চেম্বার খুলে যন্ত্রপাতি পরিষ্কার করছেন। এ সময় ফোন বাজল, ডেনটিস্টের ছেলে ফোন ধরল। তারপর এসে ডেনটিস্টকে বলল, ‘বাবা, মেয়র ফোন করেছেন, তিনি জানতে চান তুমি কি চেম্বারে আছ?’
ডেনটিস্ট বললেন, ‘নাই। বলে দাও, নাই।’
ছেলেটা গেল এবং ফিরে এসে বলল, ‘মেয়র জিগ্যেস করছেন, তিনি কি এখন আসতে পারেন?’
‘বলে দাও, আমি নাই।’
‘তিনি তোমার সব কথা ফোনে শুনতে পাচ্ছেন।’
‘গিয়ে বলো, দেখা হবে না।’
একটু পরে ছেলে এসে বলল, ‘বাবা, উনি বলেছেন, তুমি যদি তাঁকে না দেখ, তিনি তোমাকে গুলি করে মারবেন।’
এবার ডেনটিস্ট তাঁর ছেলেকে বললেন, ‘তাঁকে আসতে বলো।’
মেয়র এলেন। ডেনটিস্টের চেয়ারে চিৎ হয়ে শুলেন। হা করলেন। ডেনটিস্ট দেখলেন, একটা আক্কেল দাঁতের অবস্থা খারাপ। বললেন, ‘দাঁতটা তুলে ফেলতে হবে।’
মেয়র বললেন, ‘তুলে ফেলুন।’
ডেনটিস্ট বললেন, ‘কিন্তু কোনো অ্যানেসথেসিয়া ব্যবহার করা যাবে না।’
‘কেন?’
‘কারণ, ওখানে পুঁজ হয়ে গেছে। রাজি?’
‘হ্যাঁ। তুলে ফেলুন।’
এবার ডেনটিস্ট মেয়রের পা বাঁধলেন। হাত বাঁধলেন। বললেন, ‘হা করুন।’ সাঁড়াশিটা হাতে নিয়ে বললেন, ‘আপনি আমাদের কুড়িজনকে হত্যা করেছেন গুলি করে। এবার তার মূল্য আপনাকে দিতে হবে।’ তিনি দাঁতটা টেনে তুলে ফেললেন।
মেয়রের চোখে পানি চলে এসেছে। ডেনটিস্ট তাঁকে একটা পরিষ্কার কাপড় দিয়ে বললেন, ‘চোখের পানি মুছে ফেলুন।’
যাওয়ার সময় মেয়র বললেন, ‘বিলটা পাঠিয়ে দেবেন।’
‘বিল কার নামে পাঠাব? আপনার ব্যক্তিগত নামে, না সিটি করপোরেশনের নামে?’
মেয়র বললেন, ‘দুইটা তো একই।’আপনার অসুখ করেনি। কিন্তু আপনাকে দেওয়া হলো অভিজাত চিকিৎসাসেবা। আপনি ভোটে দাঁড়াননি। কিন্তু আপনি হয়ে গেলেন নির্বাচিত সাংসদ। আপনি অসুস্থ, কিন্তু আপনি খেলতে গেছেন গলফ। আপনার বউয়ের সঙ্গে আপনার বিরোধ। আপনি এখন বিরোধীদলীয় নেত্রীর সম্মানিত ও গর্বিত স্বামী। আপনার অবস্থান সরকারবিরোধী, কিন্তু আপনি হলেন প্রধানমন্ত্রীর বিশেষ দূত। আপনি শপথ করেছিলেন, আপনি সুইসাইড করবেন, শেষে আপনি শপথ নিলেন সাংসদ হিসেবে। আপনি ছিলেন ক্ষমতাচ্যুত স্বৈরাচারী, এখন দুই গণতান্ত্রিক দলের সবচেয়ে কাম্য ধন।
আপনিটা কে?
আপনারা জানেন এই ধাঁধার উত্তর।
এটা ছড়িয়েছে ফেসবুকে। কেউ একজন রচনা করেছেন। আদিতে কে করেছেন জানি না, তাই কৃতজ্ঞতা স্বীকার করতে পারলাম না।
আচ্ছা, আপনি কে? এই নিয়ে একটা কৌতুক প্রচলিত আছে। বুশ-সংক্রান্ত কৌতুক। এটা আগে বলে নিই।
বুশ গেলেন ব্রিটেনে। তিনি রানিকে জিজ্ঞেস করলেন, আচ্ছা, ব্রিটেনে দেশ চালানো হয় কীভাবে?
রানি বললেন, বুদ্ধি দিয়ে।
কেমন?
আচ্ছা, এই যে টনি ব্লেয়ার। ওকে আমি জিজ্ঞেস করব একটা ধাঁধা। আচ্ছা টনি, বলো তো, একটা লোক, সে তোমার বাবার ছেলে, সে তোমার মায়ের ছেলে, তোমার আর কোনো ভাইবোন নেই। লোকটা?
টনি উত্তর দিল: আমি।
দেখলে, টনির কত বুদ্ধি? এভাবে টনি ব্লেয়ার বুদ্ধি দিয়ে দেশ চালায়।
বুশ আমেরিকায় ফিরে গেলেন। তাঁর মন্ত্রীদের ডেকে বললেন, বলো তো, একটা লোক, সে তোমার বাবার ছেলে, সে তোমার মায়ের ছেলে, তোমার আর কোনো ভাইবোন নেই, লোকটা কে?
পুরো মন্ত্রিসভা তখন নিশ্চুপ। কী কঠিন ধাঁধা রে বাবা!
তখন বুশ বললেন, পাওয়েল কই? পাওয়েল থাকলে নিশ্চয়ই এর উত্তর দিতে পারত। ডেকে আনা হলো পররাষ্ট্রমন্ত্রী কলিন পাওয়েলকে। তাঁকেও জিজ্ঞেস করা হলো একই প্রশ্ন: একটা লোক, সে তোমার বাবার ছেলে, সে তোমার মায়ের ছেলে, তোমার আর কোনো ভাইবোন নেই, লোকটা কে?
পাওয়েল বললেন, আমি।
বুশ বললেন, হয় নাই, গাধা! সঠিক উত্তর হবে, টনি ব্লেয়ার।
বুশের আরেকটা কৌতুক বলি।
বুশ গেছেন একটা স্কুল পরিদর্শন করতে।
একটা ছেলে বলল, আমার দুটো প্রশ্ন আছে। এক. আপনি কম ভোট পেয়েও কী করে আমেরিকার প্রেসিডেন্ট হলেন? দুই. ইরাকে কোনো ব্যাপক বিধ্বংসী অস্ত্র পাওয়া যায় নাই। এ সত্ত্বেও আপনি কেন ইরাকে হামলা করলেন? এতগুলো নারী-শিশুর মৃত্যুর কারণ হলেন?
ঢং করে ঘণ্টা বাজল। বুশ বললেন, এখন ১০ মিনিটের বিরতি। বিরতির পর আবার শুরু হবে।
এবার আরেকটা ছেলে দাঁড়াল।
সে বলল, আমার তিনটা প্রশ্ন আছে। এক. আপনি কম ভোট পেয়েও কী করে আমেরিকার প্রেসিডেন্ট হলেন? দুই. ইরাকে কোনো ব্যাপক বিধ্বংসী অস্ত্র পাওয়া যায় নাই। এ সত্ত্বেও আপনি কেন ইরাকে হামলা করলেন? এতগুলো নারী-শিশুর মৃত্যুর কারণ হলেন? তিন. বিরতির আগে দুটো প্রশ্ন করেছিল যে ছেলেটা, সে কোথায় গেল?
আমরাও কিন্তু একই প্রশ্ন করতে পারি।
একটা করতে পারি ম্যাডাম খালেদা জিয়াকে। আপনি যদি অবরোধ-হরতালের কর্মসূচি থেকে সরেই এলেন—সরে আসার জন্য আপনাকে ধন্যবাদ—আর এখন সংলাপের কথা বলছেনই, সেই সরকারের সঙ্গে সংলাপ, যা আপনার ভাষায় অবৈধ, তাহলে কেন এই কাজ আগে করলেন না? প্রধানমন্ত্রী শেখ হাসিনা যেদিন আপনার বেঁধে দেওয়া সময়ের আগেই আপনাকে কর্মসূচি স্থগিত করে সংলাপের জন্য আমন্ত্রণ জানালেন, সেদিন কেন আপনি হরতাল স্থগিত করে আলাপে গেলেন না? কী হতো গণভবনে গিয়ে এক কাপ চা খেলে? মধ্যখান থেকে এত যে মৃত্যু, এত যে অগ্নিদাহ, এগুলোর দায় কে নেবে?
আর শেখ হাসিনাকে প্রশ্ন করা যায়, আপনি ১৫৩টা আসনে বিনা প্রতিদ্বন্দ্বিতায় নির্বাচিত হওয়া সাংসদকে জনগণের প্রত্যক্ষ ভোটে নির্বাচিত সাংসদ বলতে পারেন কি না?
আর এই কৌতুক-আলোচনার সূত্র ধরে ডা. দীপু মনি বলতে পারেন, ব্রিটেনের রানির ধাঁধার জবাবটা আমি দিতে পারব। আপনারা কেউ আমাকে জিজ্ঞেস করছেন না কেন? আমি তো পারতাম।
আমি কয়েকজন সাধারণ মানুষ, রিকশাওয়ালা, আমাদের আত্মীয়স্বজনকে জিজ্ঞেস করলাম, বর্তমান পরিস্থিতিতে মানুষ কী বলছে?
তাঁরা সবাই নানা বাক্যে যা বলেছেন, তা হলো, মানুষ বলছে, ক্ষমতায় কে এল, কে গেল, আমাদের কিছু যায়-আসে না। আমরা শান্তি চাই। আমরা জানতে চাই, আমাদের পথ চলাচলের জন্য বাধাহীন হবে তো? বাড়ি থেকে বেরোলে আমি অক্ষত দেহে ফিরে আসতে পারবে তো? আমার গায়ে কেউ পেট্রলবোমা ছুড়ে মারবে না তো? আমি আমার দোকানপাট খুলতে পারব তো? আমার বাস-ট্রাক-অটোরিকশা নিয়ে আমি
যে রাস্তায় বেরোব, তাতে কেউ আগুন দেবে না তো? আমি যে সবজি বা দুধ উৎপাদন করছি, তা বিক্রি হবে তো? আপনারা থাকেন আপনাদের পলিটিকস নিয়ে, আমাদের বাঁচতে দিন। আমাদের কাজকর্ম করতে দিন। আমাদের শিশুদের স্কুলে যেতে দিন।
আমাদের প্রবৃদ্ধি এ বছর কমে যাবে, বিশ্বব্যাংকের পূর্বাভাস। আমাদের এখন দরকার কাজ করা। দেশের মানুষ নিজের উদ্যোগে নিজের সৃজনশীলতা দিয়ে কাজ করে যাবে, যাচ্ছে। কিন্তু তাদের পথে বাধা হয়ে দাঁড়ায় রাজনীতি।
গণতন্ত্র নামের বাইসাইকেলের দুটো চাকা।
একটা সরকারি দল, একটা বিরোধী দল।
আমাদের সরকারি চাকাটা আমরা দেখতে পাচ্ছি। তাতে অবশ্য জাতীয় পার্টি, জাসদ, ওয়ার্কার্স পার্টিরও স্পোক দেখা যাচ্ছে।
কিন্তু বিরোধী চাকা কোনটা? জাতীয় পার্টি?
জানি না। সুরঞ্জিত সেনগুপ্ত এ ব্যাপারে ভালো বলতে পারবেন। গাছেরটাও খাবেন, তলারটাও কুড়াবেন...সুরঞ্জিত সেনগুপ্তের বাচনভঙ্গিটা অননুকরণীয়। এটা কেউ নকল করতে পারবে বলে মনে হয় না। সে চেষ্টা না-হয় আমরা না-ই করলাম।
ওঁরা গাছেরটাও খান, তলারটাও কুড়োন, আমরা তো সেই খাবারের ভাগ চাইছি না। আমরা চাই, আমাদের মাথার ঘাম পায়ে ফেলা পরিশ্রমের ফলটা নিয়ে যেন দারাপুত্রপরিবার মিলে একটু শান্তিতে দিন গুজরান করতে পারি। আচ্ছা, আপনাদেরও কি এই রকম হয়? ধরুন, একটা কাজ করতে হবে। ধরা যাক, আপনি কাউকে একট চিঠি লিখবেন, বা কোনো একটা বিল জমা দেবেন, কোনো একটা কিছুর জন্য আবেদন করবেন। কাজটা করার জন্য আরও তিন মাস সময় হাতে আছে। আপনি প্রথমে ভাবলেন ঠিক আছে, দুই মাস সময় হাতে রেখেই কাজটা করে ফেলব। এক মাস যায়, দুই মাস যায়, তারপর যখন তিন মাস যায় যায়, তখন আপনার হুঁশ হয়, এবং একেবারে শেষের দিন গিয়ে কাজটা সারেন?
যদি আপনার এই রকম হয়ে থাকে, তাহলে বুঝবেন, আপনি আমারই দলে। এবং আমার ধারণা, বেশির ভাগ মানুষই আসলে কাজ ফেলে রাখে, এবং শেষ মুহূর্তের আগে কাজ শেষ করে না। আপনারা যাঁরা আমার মতোই শেষ দিনের আগে কাজ শেষ করেন না, তাঁদের জন্য নিউ ইয়ার রেজুলেশন, নতুন বছরের অঙ্গীকার:
নতুন বছরে আমি হব ভালো ছেলে
সময়ে সারব কাজ রাখব না ফেলে।
আপনার মূল্যবান সময় কি ফেসবুকে অপব্যয়িত হচ্ছে? তাহলে আসুন, নতুন বছরে এই প্রতিজ্ঞা করি:
নতুন বছরে আমি এই পণ করি
ফেসবুক না পড়ে যেন সত্যি বই পড়ি।
আমার ওজন বেড়ে যাচ্ছে। ভুঁড়ি সামলাতে পারছি না। জিমনেসিয়ামে যাবার জন্য বার্ষিক কার্ড করেছিলাম, টাকা ব্যয় হয়েছে, ক্যালরি খরচ হয় নাই। একটা মেশিন কিনেছি, ব্যায়ামের যন্ত্র, সেটা ঘরের একটা কোণে অযত্নে পড়ে আছে, প্রথম দুই-তিন দিনই যা শরীরচর্চা হয়েছে, তারপর বেমালুম ভুলে গেছি সেই যন্ত্রের কথা। আপনাদেরও কি এই রকম হয়?
তাহলে আসুন, প্রতিজ্ঞা করি:
নতুন বছরে আমি এই করি পণ
খাওয়া কম ব্যায়াম বেশি কমাব ওজন।
ইনশা আল্লাহ, আগামী নতুন বছর পর্যন্ত যদি বেঁচে থাকি, আগামী বছরেও এই প্রতিজ্ঞাগুলোই নতুনভাবে উচ্চারণ করতে পারব। মানুষ প্রতিজ্ঞা করে প্রতিজ্ঞা ভঙ্গ করার জন্যই।
এই জন্যই তো লোকে বলে, সিগারেট ছাড়া খুব সোজা। আমি আমার এই ক্ষুদ্র জীবনে বহুবার সিগারেট ছেড়েছি।
আমি অবশ্য ধূমপান করি না। এই প্রতিজ্ঞা তাই আমাকে করতে হয় না, এই প্রতিজ্ঞা ভঙ্গ করবারও দরকার পড়ে না।
***
এই পর্যন্ত পড়ার পর অনেকেই ক্ষিপ্ত হয়ে উঠবেন। দেশের পরিস্থিতি ভয়াবহ। একতরফা একটা নির্বাচন সামনে। বিরোধী জোট সেই নির্বাচন বর্জন করেছে। অর্ধেকের বেশি আসনে কোনো প্রতিদ্বন্দ্বিতাই হয়নি। দেশে চলছে লাগাতার অবরোধ, লাগাতার হরতাল, লাগাতার বোমাবাজি, লাগাতার অগ্নিসংযোগ। দ্যাশ শ্যাষ। ব্যবসা-বাণিজ্য বন্ধ, কৃষকদের কপাল পুড়ে ছাই, কলকারখানা বন্ধ হয়ে যাচ্ছে। প্রবৃদ্ধি ৫-এর নিচে নেমে যেতে বাধ্য। নেতাদের আছে শুধু ক্ষমতাপ্রীতি। কেউ দেশের কথা ভাবছে না। এই অবস্থায় আপনি রসিকতা করেন। এই অবস্থায় তুমি মিয়া ক্যালরি, কোলেস্টেরল, ফেসবুক নিয়া ঘ্যানর ঘ্যানর করো।
তিন বছর ধরে একই কথা বলছি। বলছি যে, একতরফা নির্বাচন চাই না, অংশগ্রহণমূলক নির্বাচন চাই। বলছি, ভোটে জনমতের প্রকৃত প্রতিফলন চাই। কেউ আমার কথা শুনেছে?
গতকাল একজন সাবেক রাষ্ট্রদূত বললেন, বাংলাদেশে আছে আসল গণতন্ত্র। বকাওয়ালা বকে যাচ্ছে, লেখাওয়ালা লিখে যাচ্ছে, শোনাওয়ালা শুনে যাচ্ছে, করাওয়ালা নিজের মতো করে যাচ্ছে। এমন দেশটি কোথাও খুঁজে পাবে নাকো তুমি।
প্রথম আলো লিখেছে, হাল ছেড়ে দিয়েছে বিএনপি। আশ্চর্য একটা দল। জরিপ বলছে, তারা জনপ্রিয়। জরিপ বলছে, তাদের দাবি, তত্ত্বাবধায়ক সরকার বেশির ভাগ মানুষই চায়। তার পরেও তাদের আন্দোলনে লোক হয় না। দেড় কোটি মানুষের শহরে দেড় লাখ না হোক, ১৫ হাজার লোক পথে নামবে না? নামবে কেন, কোনো নেতা নেমেছেন? নামবেন কী করে, সব নেতা তো কারাগারে। কথা কি সত্য? টিভি টক শোতে তো এখনো বিএনপির নেতাদের দেখি। কারণ হলো, বিএনপি সর্বহারাদের দল নয়। তাঁদের শরীরে মেদ আছে। নড়তে-চড়তে কষ্ট হয়।
শক্তিশালী বিরোধী দল না থাকা কোনো গণতন্ত্রের জন্য বড় দুঃসংবাদ। আমরা এখন সেই দুঃসংবাদের মধ্যে আছি।
না না, রাজনৈতিক আলোচনা বাদ। এখানে রাজনৈতিক আলোচনা নিষিদ্ধ। যে প্যাঁচ আপনি-আমি লাগাই নাই, যে সুতার কোনো অংশ, না ডগা, না মাঝখানেরটা, আপনার আমার ধরাছোঁয়ার মধ্যে নাই, সেই প্যাঁচ আমরা খুলব কীভাবে। যারা প্যাঁচ লাগিয়েছেন, কেবল তাঁরাই খুলতে পারবেন।
বরং আসুন, আমরা গান-বাজনা করি। হাসন রাজার গানটা গাই।
লোকে বলে বলে রে ঘরবাড়ি ভালা না আমার।
কী ঘর বানামু আমি শূন্যেরও মাঝার।
ভালা করি ঘর বানায়া কয় দিন রমু আর,
আয়না দিয়া চায়া দেখি পাকনা চুল আমার।সময়টা খুব খারাপ। আমরা পথে বের হতে পারি না, স্কুল-কলেজ-কর্মস্থলে যেতে পারি না, আমাদের জিম্মি করে রাখা হয়েছে, যেমন করে বিমান হাইজ্যাক করে তার যাত্রীদের বন্দী করা হয়। কারণ, যারা বিমান হাইজ্যাক করেছেন, তাঁদের আছে কতগুলো ন্যায়সংগত দাবি, সেগুলো তাঁদের আদায় করতে হবে। বাংলাদেশের মানুষের, বাংলাদেশের ভবিষ্যৎ, বাংলাদেশের অর্থনীতিকে জিম্মি করে রেখে রাজনৈতিক দলগুলো তাদের নিজ নিজ পবিত্র উদ্দেশ্য হাসিল করতে চাইছে। কারও কোনো বিকার নেই। যেন এই অবস্থা চলতেই থাকবে। শুধু আমারটা আমি পেয়ে গেলেই হলো।
এই রকম ঘোরতর দুঃসময়ে আমরা কী করতে পারি? আমরা চুল ছিঁড়তে পারি, কান্নাকাটি করতে পারি, গালিগালাজও করতে পারি। কিন্তু মুক্তির পথ আমাদের নেই। আমাদের মরতেই হবে। কীভাবে মরব, সেটাও আমরা জানি না। আমরা পেট্রলের আগুনে মরতে পারি, বোমার আঘাতে মরতে পারি, পুলিশের গুলিতেও মরতে পারি।
এই রকম খারাপ সময়ে আমি যদি কৌতুক পরিবেশন করি, আপনারা কি আমাকে ক্ষমা করবেন? জীবনানন্দ দাশ লিখেছিলেন সুবিনয় মুস্তফীর কথা, তিনি নাকি একই সঙ্গে বিড়ালকে আর বিড়ালের মুখে ধরা ইঁদুরকে হাসাতে পারতেন। আমরা তো বিড়ালের মুখে ধরা ইঁদুর, আমাদের কি হাসার অধিকার আছে?
একটা কৌতুক আগে বলে নিই।
একজন ভদ্রলোক গাড়ি চালাচ্ছেন। বিপরীত দিক থেকে একটা গাড়ি আসছে, সেটা চালাচ্ছেন আরেক ভদ্রলোক। দুজনের গাড়িরই গতি ছিল ভীষণ। গাড়ি দুটো মুখোমুখি সংঘর্ষে বিধ্বস্ত হয়ে গেল। আশ্চর্যজনকভাবে চালক দুজন ধ্বংসস্তূপ থেকে মোটামুটি অক্ষত শরীরে বেরিয়ে আসতে পারলেন।
প্রথমজন বললেন, আমাদের গাড়ি দুটো একেবারে শেষ হয়ে গেছে, কিন্তু আমরা বেঁচে গেছি। এটা নিশ্চয়ই ঈশ্বরের একটা ইঙ্গিত। আশপাশে কোথাও কেউ নেই। নিশ্চয়ই ওপরওয়ালা চান আমরা বন্ধুত্ব করি। কার দোষ, এই নিয়ে বাদানুবাদ নিশ্চয়ই এখন কাম্য নয়।
দ্বিতীয় ভদ্রলোক বললেন, আমারও তা-ই মনে হচ্ছে।
প্রথম ভদ্রলোক তখন ধ্বংসস্তূপ থেকে অক্ষত একটা হুইস্কির বোতল বের করলেন। বললেন, আশ্চর্য তো, এই বোতলটা অক্ষত আছে। এটাও নিশ্চয়ই একটা ইঙ্গিত। আমাদের উচিত পান করে আমাদের নতুন বন্ধুত্ব উদ্যাপন করা।
দ্বিতীয় ভদ্রলোক বললেন, তা-ই হবে। তিনি বোতলের মুখ খুলে খানিকটা পান করে প্রথমজনের দিকে এগিয়ে দিলেন বোতলটা। এবার আপনার পালা।
প্রথমজন বললেন, জি না, আমি খাব না। আমি পুলিশের জন্য অপেক্ষা করছি। পুলিশ আসছে।
মানে, পুলিশ এসে দ্বিতীয় ভদ্রলোকের মুখে গন্ধ পাবে, তারপর মাতাল হয়ে ড্রাইভ করার অপরাধে তাকে গ্রেপ্তার করবে।
আমাদের দেশ মোটামুটি বিধ্বস্ত। ব্যবসা-বাণিজ্য শেষ। অর্থনীতি ধ্বংসপ্রায়। দুটো গাড়ির মুখোমুখি সংঘর্ষে এই অবস্থা হয়েছে। এখন এঁদের মধ্যে আপনি কাকে দায়ী করবেন? খুবই পুরোনো একটা কৌতুক।
রাজনীতি কী? ছোট্ট জনি জানতে চাইল। বাবা বললেন, রাজনীতি কী বুঝতে চাও। ধরো, আমি হলাম সরকার। তোমার মা হলো পার্লামেন্ট। আর আমাদের কাজের মেয়েটা হলো শ্রমজীবী মানুষ। তুমি হলে দেশের জনগণ। তোমার ছোট্ট ভাইটি হলো দেশের ভবিষ্যৎ। বুঝলে?
না। বুঝিনি।
আচ্ছা ঘুমাও। পরে তোমাকে বোঝাব।
জনি ঘুমিয়ে পড়ল। রাতের বেলা তার ঘুম ভাঙল ছোট ভাইয়ের কান্নাকাটিতে। সে উঠে দেখল, ছোট্ট ভাইটি পেশাব করে বিছানা ভিজিয়ে ফেলে কাঁদছে। সে তখন মাকে ডাকতে গেল। উঁকি দিয়ে দেখল, মা ঘুমোচ্ছে। সে গেল কাজের মেয়েকে দেখতে। দেখতে পেল, তার বাবা কাজের মেয়েটাকে নিপীড়ন করছে।
সে তখন বলল, বুঝেছি। রাজনীতি কী। জনগণ যখন কষ্ট পাচ্ছে, পার্লামেন্ট তখন ঘুমোচ্ছে, সরকার তখন শ্রমজীবী মানুষের ওপরে অত্যাচার করছে, আর দেশের ভবিষ্যৎ তখন গুয়ে-মুতে ভেসে যাচ্ছে।
এবার একটা কৌতুক, যেটা ওয়ান-ইলেভেনের পরে এই কলামে আমি আপনাদের জানিয়েছিলাম। দেশে জরুরি অবস্থা জারি হয়েছে। খুব কড়াকড়ি। অবৈধ দোকানপাট-স্থাপনা ভেঙে ফেলা হচ্ছে। এই সময় কোনো এক গ্রামের পথে এক লোক সাইকেল চালিয়ে যাচ্ছিল। তাকে যৌথ বাহিনী আটকাল। বলল, তোমার সাইকেলের লাইসেন্স আছে? না। তুমি একবার কানে ধরে ওঠবস করো।
লোকটা কানে ধরে ১০ বার ওঠবস করল।
তোমাকে একবার ওঠবস করতে বলা হলো, তুমি ১০ বার করলে কেন।
লোকটা বলল, একবার করলাম সাইকেলের লাইসেন্স নেই বলে, আর নয়বার করলাম অমুক মার্কায় ভোট দিয়েছিলাম বলে।
একই লোককে এবার ধরা হয়েছে। সে এবার রাস্তার ডান পাশ দিয়ে সাইকেল চালাচ্ছিল। তাকে বলা হলো, একবার কানে ধরে ওঠবস করো। সে ১০০ বার কানে ধরে উঠবস করছে। একবার সে করল ডান দিক দিয়ে সাইকেল চালাচ্ছিল বলে, আর ৯৯ বার করল অমুক মার্কায় ভোট দিয়েছিল বলে।
আমাদের সরকার বড়ই সুবিবেচক। কোনো একটা মার্কায় ভোট দেওয়ার কারণে দেশের কোনো নাগরিককে যাতে আর বিবেকের দংশনে ভুগতে না হয়, সে ব্যবস্থা তারা করে ফেলেছে। এমন পদ্ধতি তারা আবিষ্কার করেছে, যাতে কাউকে আর ভোট দিতে যেতে না হয়। আর পরবর্তী বছরগুলোতে প্রত্যাশাভঙ্গের বেদনায় বা কৃতকর্মের অনুশোচনায় জ্বলতে না হয়।
কারণ, আমরা অনেক সময় বলি, আমাদের এই দুরবস্থার জন্য আমরাই দায়ী। আমরাই তো ভোট দিয়ে দিয়ে এদের নেতা বানাই।
আমাদের সেই সমস্যা আর রইল না। আমাদের আর নেতা বানাতে হবে না। শাসক বানাতে হবে না। শাসক কারা হবেন, তাঁরা নিজেরাই নিজেদের যোগ্যতাবলে ঠিক করে নিয়েছেন।বাগধারায় সঞ্চিত থাকে মানুষের বহু শতাব্দীর অভিজ্ঞতা। কাজেই যেকোনো সংকটকালে আমরা বাগধারাগুলো স্মরণ করতে পারি। আজকে দেশের যে পরিস্থিতি, তাতে আমি আর কোনো উপায় খুঁজে পাচ্ছি না বাগধারা, প্রবাদ-প্রবচনগুলো থেকে উপদেশ নেওয়া ছাড়া। আসুন, আমরা কতগুলো প্রবচন নিয়ে আলোচনা করি। আসলে বাগধারা নিয়ে আলোচনা করারও কিছু নেই, শুধু সেসব দিয়ে বাক্যরচনা করলেই পরীক্ষায় ফুলমার্কস পাওয়া যায়।
সময়ের এক ফোঁড়, অসময়ের দশ ফোঁড়
তফসিল ঘোষণার আগেই সংলাপের মাধ্যমে সমঝোতা করা হলে এত প্রাণও যেত না, এত সম্পদও নষ্ট হতো না। এখন এই ঝামেলা মেটানো হবে খুবই কঠিন। কথায় বলে, সময়ের এক ফোঁড় অসময়ের দশ ফোঁড়।
উভয়সংকট
আমাদের একদিকে যুদ্ধাপরাধী জঙ্গি, আরেক দিকে দুর্নীতিপোষক ক্ষমতাগর্বীরা। আমাদের হয়েছে উভয়সংকট।
ফুটন্ত কড়াই থেকে জ্বলন্ত উনুনে
আমরা বড় আশায় বুক বেঁধে একেকবার একেক দলকে নির্বাচিত করি সুসময়ের আশায়, আর আমরা নিক্ষিপ্ত হই ফুটন্ত কড়াই থেকে জ্বলন্ত উনুনে। জানি না আমাদের সামনে কী আছে?
অন্যের জন্য যে কুয়া খোঁড়ে সেই কুয়ায় সে নিজেই পড়ে
আবদুল নিজেকে খুব চালাক ভেবেছিল, ভেবেছিল প্রতিপক্ষকে এবার সে একটা উচিত শিক্ষা দেবে, কিন্তু এখন সে নিজেই উচিত শিক্ষা লাভ করছে। একেই বলে অন্যের জন্য যে কুয়া খোঁড়ে, সেই কুয়ায় সে নিজেই পড়ে।
যার এক কান কাটা, সে রাস্তার এক পাশ দিয়া হাঁটে, যার দুই কান কাটা সে হাঁটে হাটের মাঝখান দিয়ে
এরশাদ সাহেবের কথা পাল্টাতে সকাল থেকে সন্ধ্যা সময়ও লাগে না, সকালে এক, দুপুরে আরেক, বিকেলে আরেক। আরে, যার এক কান কাটা, সে রাস্তার এক পাশ দিয়া হাঁটে, যার দুই কান কাটা, সে হাঁটে হাটের মাঝখান দিয়ে।
রাজায় রাজায় যুদ্ধ হয় উলুখাগড়ার প্রাণ যায়
দুই দল ক্ষমতায় যাওয়া আর ক্ষমতায় থাকা নিয়ে কামড়াকামড়ি করছে, মাঝখান থেকে প্রাণ যাচ্ছে নিরীহ মানুষের, নিষ্পাপ নারীশিশুর। একেই বলে, রাজায় রাজায় যুদ্ধ হয় উলুখাগড়ার প্রাণ যায়।
চোরা না শোনে ধর্মের কাহিনি/বকো আর ঝকো কানে দিয়েছি তুলো, মারো আর ধরো, পিঠে বেঁধেছি কুলো...
বাংলাদেশের সংবাদপত্রগুলো সংলাপ ও সমঝোতার পক্ষে, সমস্যার শান্তিপূর্ণ সমাধানের পক্ষে, সহিংসতা নাশকতার বিরুদ্ধে ও সব দলের অংশগ্রহণে নির্বাচনের পক্ষে শত শত সম্পাদকীয় ও উপসম্পাদকীয় প্রকাশ করেছে। কিন্তু চোরে না শোনে ধর্মের কাহিনি। আসলে ওরা কোনো কথাতেই কর্ণপাত করবে না। বকো আর ঝকো কানে দিয়েছি তুলো, মারো আর ধরো পিঠে বেঁধেছি কুলো...
বিচার মানি, তালগাছটা আমার
সংলাপ হতে পারে। কিন্তু কোনো পক্ষই দাবি ছাড়বে না। এ পক্ষ বলবে, সব মানি, শুধু প্রধানমন্ত্রী পদ ছাড়ব না। ও পক্ষ বলবে, নির্দলীয় প্রধানমন্ত্রীর নেতৃত্বে নির্বাচনকালীন সরকার ছাড়া নির্বাচনে যাব না। ভাই রে, বিচার মানি, কিন্তু তালগাছটা আমার।
ইতিহাস নিজেকে পুনরাবৃত্তি করে
২০০৬ সালে যা যা ঘটেছিল, ২০১৩-এ এসে হুবহু একই ঘটনা ঘটছে। সেবারও আওয়ামী লীগ ও জাতীয় পার্টির মহাজোট নির্বাচন থেকে সরে দাঁড়ানোর ঘোষণা দিয়েছিল, ইয়াজউদ্দিনের উপদেষ্টা পরিষদ থেকে কয়েকজন পদত্যাগ করেছিলেন। এবারও নির্বাচনকালীন সরকার থেকে পদত্যাগের ঘটনা ঘটছে। দেখা যাচ্ছে, ইতিহাস নিজেকেই পুনরাবৃত্তি করে। ক্ষমতা কেউ ছাড়তে চায় না। ক্ষমতা হলো মধুর মতো, মাছির পা সেখানে আটকে যায়। ইতিহাসে বারবার তাই একই ঘটনা ঘটে।
ইতিহাসের শিক্ষা এই যে, ইতিহাস থেকে কেউ শিক্ষা গ্রহণ করে না
ইতিহাস বলে, ক্ষমতা চিরস্থায়ী নয়। এই পৃথিবীতে কোনো শাসকই চিরদিন ক্ষমতায় থাকে না। মানুষ ক্ষমতা ছাড়তে চায় না, কিন্তু তাকে ছাড়তেই হয়, সেই ছাড়াটা হয় বড়ই করুণ। কিন্তু শাসকেরা সে কথা বারবার ভুলে যায়। ইতিহাসের শিক্ষা এই যে, ইতিহাস থেকে কেউ শিক্ষা গ্রহণ করে না।
বেটার লেট দ্যান নেভার
সমঝোতা সংলাপ মতৈক্য আরও আগেই হওয়া উচিত ছিল। তবে একেবারেই না হওয়ার চেয়ে দেরি হওয়াও ভালো। একেবারে খাদের কিনারে চলে এসেছি আমরা। এখন অতল অন্ধকার গর্তে পড়ে যাওয়ার অপেক্ষা মাত্র। তার আগেই যেন একটা সংলাপ সমঝোতায় পৌঁছা যায়। বেটার লেট দ্যান নেভার।
সাপকে কখনো বিশ্বাস নেই
তুমি দুধ-কলা দিয়ে কালসাপ পুষেছ। কী সুন্দর ডোরাকাটা তোমার সাপ! ভাবছ, বেশ তো পোষ মেনেছে। কিন্তু সাপকে কখনো বিশ্বাস নেই। সুযোগ বুঝেই সে ছোবল মারবেই। যে একবার সাপ, সে চিরকালই সাপ। যে একবার রাজাকার, সে চিরকালই রাজাকার।
‘যে জাতি যে রকম, সে জাতি সে রকম নেতৃত্বই লাভ করবে’
নেতৃত্বকে দোষ দিয়ে কী লাভ? এঁরা তো আমাদেরই নেতা। আমরাই তো এঁদের নির্বাচিত করি। এঁদের নামে জয়ধ্বনি দেই। এঁদের কথায় জীবন দিই। জীবন নিই। আমরা যেমন, তেমন নেতাই তো পাব। যে জাতি যে রকম, সে জাতি সে রকম নেতৃত্বই তো লাভ করবে।
যা তুমি ফিরিয়ে দিতে পারো না, তা তুমি কেড়ে নিয়ো না
ক্ষমতার লোভে রাজনীতির দ্বন্দ্বে কেন কেড়ে নেওয়া হচ্ছে সাধারণ মানুষের প্রাণ। একটা মানুষের প্রাণও কেড়ে নেওয়া উচিত নয়। এমন কিছু করা উচিত নয় যাতে একটা মানুষেরও ক্ষতি হয়। যা তুমি ফিরিয়ে দিতে পারো না, তা তুমি কেড়েও নিয়ো না।
রাত যত গভীর হয়, ভোর তত কাছে আসে
আমরা ঘোরতর সংকটে পড়েছি। যতই দিন যাচ্ছে অন্ধকার তত গাঢ় হচ্ছে। মনে হচ্ছে যেন এ থেকে আমাদের মুক্তি নেই। তবে মনে রাখতে হবে, রাত যত গভীর হয়, ভোর তত কাছে আসে।
এ ছাড়া আরও কতগুলো প্রবাদ আমরা স্মরণ করতে পারি। সুসময়ে অনেকেই বন্ধু বটে হয়, অসময়ে হায় হায় কেউ কারও নয়। জিয়নকালে মরণ নাই, মরণকালে ওষুধ নাই। বিপদ কখনো একা আসে না। মেঘ দেখে কেউ করিস নে ভয় আড়ালে তার সূর্য হাসে। যায় দিন ভালো আসে দিন খারাপ।
তবে আমাদের ধর্মে বলা আছে, অতীতের চেয়ে নিশ্চয় ভালো হবে রে ভবিষ্যৎ। সেই আশাতেই বসে রইলাম। হে আল্লাহ তাআলা, এই দুর্ভাগা দেশ থেকে সর্বপ্রকার ভয় আপনি দূর করুন। বর্তমানে দেশে অচলাবস্থা বিরাজ করছে। শেখ হাসিনা বলে দিয়েছেন, তিনি সংবিধান থেকে একচুল নড়বেন না। ওদিকে বেগম খালেদা জিয়া বলে দিয়েছেন, আওয়ামী লীগ বিচারপতি হাসানকেই মানেনি, আমি কী করে হাসিনাকে মানি? এই অবস্থায় দেশে কি একটা শান্তিপূর্ণ ও সব দলের অংশগ্রহণের নির্বাচন সুদূরপরাহত নয়?
এ জটিল পরিস্থিতিতে একটা প্রস্তাব পাওয়া গেছে। এক ভদ্রলোক আমার কাছে এসেছেন এই প্রস্তাব নিয়ে। তিনি চান, তাঁর এই প্রস্তাবটা আমি আমার কলামে প্রকাশ করি। তাঁকে বিদায় করতে না পেরে আমি বললাম, আচ্ছা, আপনার প্রস্তাব আমি আমার কলামে লিখে দেব। তিনি বললেন, ‘খুব ভালো হবে। সবাই জানতে পারবে। যদিও এর বাস্তবায়ন করতে হবে সরকারি দলকে, সরকারি দলের প্রধানকে, মানে শেখ হাসিনাকে।’ প্রস্তাবটা হলো, নির্বাচনকালীন অন্তর্বর্তী সরকারের প্রধান হবেন খালেদা জিয়া। মহাজোট তথা আওয়ামী লীগ তাদের সংসদীয় দলের সভা ডাকবে। তাতে শেখ হাসিনা প্রস্তাব করবেন যে তাঁরা সংসদনেত্রী হিসেবে নির্বাচিত করছেন বেগম খালেদা জিয়াকে। শেখ হাসিনা এই প্রস্তাব পাঠাবেন রাষ্ট্রপতিকে। রাষ্ট্রপতি তখন বেগম জিয়াকে প্রধানমন্ত্রী হিসেবে শপথ নেওয়ার ও মন্ত্রিপরিষদ গঠন করার আহ্বান জানাবেন। এই মন্ত্রিপরিষদে আওয়ামী লীগের একক সংখ্যাগরিষ্ঠতা থাকবে। কে কে মন্ত্রী হবেন না হবেন, কে কোন মন্ত্রণালয় পাবেন—এটাও আগে থেকে ঠিক করে রাখা হবে। বেগম জিয়ার নেতৃত্বে গঠিত অন্তর্বর্তীকালীন সরকার নির্বাচন তত্ত্বাবধান করবে। নির্বাচন কমিশন নির্বাচন পরিচালনা করবে।
আমার কাছে আসা নাম প্রকাশ না করার শর্তে এই দর্শনার্থী বললেন, তাঁর প্রস্তাবের ভালো দিকগুলো হলো:
এতে দ্বন্দ্ব-সংঘাতের অবসান ঘটবে। লগি-বইঠাও লাগবে না, দা-কুড়ালেরও দরকার পড়বে না। নির্বাচন নিয়ে কোনো পক্ষেরই কোনো সন্দেহ থাকবে না। উদারতা প্রদর্শনের জন্য সবাই শেখ হাসিনার নামে ধন্য ধন্য করবে। এই দেশে যে-ই সরকার গঠন করে, সে-ই জনপ্রিয়তা হারায়। চাই কি বেগম জিয়ার অন্তর্বর্তী সরকার জনপ্রিয়তা হারিয়ে ফেলতে পারে। এর প্রভাব নির্বাচনী ফলের ওপরে পড়তে পারে। আওয়ামী লীগ ভোটে জিতেও যেতে পারে।
ভদ্রলোকের সঙ্গে তাঁর এক ভাগনেও এসেছিলেন। তিনি বললেন, ‘মামা, আপনার এই প্রস্তাবের নেতিবাচক দিকগুলো হলো শেখ হাসিনা এই প্রস্তাব কানে তুলবেন কি না, সন্দেহ। শেখ হাসিনা এই প্রস্তাব দিলেও বেগম জিয়া এটাকে বিশ্বাস করবেন কি না, সে ব্যাপারেও সন্দেহ আছে। সাপকেও বিশ্বাস করা যায়, আওয়ামী লীগকে তো বিশ্বাস করা যায় না। বিএনপি তখন তাদের নেত্রী হিসেবে না আবার শেখ হাসিনাকে মনোনয়ন দিয়ে বসে। আওয়ামী লীগের সমর্থনে বেগম জিয়া প্রধানমন্ত্রী হলে সেটা না আবার ফ্লোর ক্রস বলে গণ্য হয়। বেগম জিয়ার না আবার সংসদ সদস্যপদ চলে যায়। প্রধানমন্ত্রী পদে খালেদা জিয়া কাজ শুরু করলে শেখ হাসিনাকে না আবার গণভবন ছেড়ে দিতে হয়। বেগম জিয়া যদি আওয়ামী লীগের বিরুদ্ধে বেশি বেশি কথা বলতে থাকেন, তখন না আবার আওয়ামী লীগ তার সমর্থন প্রত্যাহার করে বসে। ফলে বেগম জিয়ার অন্তর্বর্তী সরকারের পতন ঘটে যায়! এই গোটা প্রস্তাবটাকেই লোকে না আবার একটা প্রলাপ বলে বিবেচনা করে বসে!’ ভদ্রলোক বললেন, ‘ভাগনে, আপাত-অসম্ভবকেও তো সম্ভব করা যায়। নাহয় আমরা অনন্ত জলিলের সহযোগিতা নেব। এই অসম্ভব প্রস্তাবটা যদি বাস্তবায়িত হয়, কী মধুর ঘটনাই না ঘটবে। আমাদের বহু সমস্যার শান্তিপূর্ণ সমাধান হয়ে যাবে।’
আমার আশঙ্কা যে ভদ্রলোকের এই সুচিন্তিত প্রস্তাবটা অনেকে হেসেই উড়িয়ে দেবেন। এই দেশে কোনো মৌলিক চিন্তার জায়গা নেই। দেশের কল্যাণে, মানুষের সেবায় টক শোগুলোয় রোজ কত সুপরামর্শই না দেওয়া হয়ে থাকে। সেসবও তো কেউ কোনো দিন কানে তুলল না। এই প্রস্তাবটাও হয়তো কালের গর্ভে পথের ধুলায় হারিয়ে যাবে!
চাঁদের বুকে যদি একটা বন্দুক থেকে গুলি করা হয়, শব্দ হবে কি? হবে না। কারণ, চাঁদে বাতাস নেই। তেমনি ভদ্রলোকের এই প্রস্তাবটাও নিতান্তই একটা ফাঁকা গুলি, যার কোনো শব্দ নেই। তবু আমি আমার কর্তব্য করলাম। সমস্যা সমাধানের জন্য ভদ্রলোকের প্রস্তাবটা প্রকাশ করে দিলাম। এই প্রস্তাবের যদি কোনো সাংবিধানিক সীমাবদ্ধতা থাকে, তা নিরসনের দায়িত্ব মিজানুর রহমান খান সাহেবদের। কারণ, ডকট্রিন অব নেসেসিটি বলতে একটা কথা আছে। প্রয়োজনের সময় সুবিধামতো পদক্ষেপ নেওয়ার সুযোগ সংবিধানের থাকার কথা। আর সে বিষয়ে মত দেওয়ার জন্য বিশেষজ্ঞরাও আছেন। উভয় পক্ষ রাজি হলে সংবিধান কোনো বাধা হয়ে দাঁড়াবে না।
ভদ্রলোক যাওয়ার আগে বললেন, ‘আমাদের নেতাদের বলবেন, যা-ই করুন, আর তা-ই করুন, মারামারি করবেন না। রক্তপাত ঘটাবেন না। কথা বলেই সমস্যার সমাধান করুন। দরকার পড়লে দিন-রাত কথা বলুন। তবু একটা মীমাংসায় আসুন। মনে রাখবেন, পলিটিকস ইজ দি আর্ট অব কম্প্রোমাইজ। কম্প্রোমাইজের বাংলা আপস নয়, মীমাংসা। ফয়সালা। সমঝোতা। সমঝোতাই শেষ কথা! বলপ্রয়োগে এই সমস্যার সমাধান হবে না।’
আমি তাঁকে এগিয়ে দিতে দরজার কপাট খুলে দাঁড়ালাম। তিনি তখনো কথা বলে চলেছেন। ‘যাওয়ার আগে বীরবলের গল্পটা বলে যাই। এক বাচ্চা, দুই মা দাবি করছেন, এটা তাঁদেরই সন্তান। বীরবল বিচারক, বললেন, “তরবারি আনো, বাচ্চাটাকে দুই টুকরা করে দুজনকে দিয়ে দাও।” তখন একজন বলল, “বাচ্চা কাটার দরকার নেই। ওকেই দিয়ে দিন।” বীরবল বললেন, “এই হলো আসল মা। আসল মা সে-ই, যে সন্তানকে অনাহত দেখতে চায়।”’
‘আসি, আসসালামু আলাইকুম,’ বলে তিনি ভাগনেকে নিয়ে চলে গেলেন। ‘ওয়ালাইকুম আসসালাম’ বলে আমি তাঁদের চলে যাওয়ার দিকে তাকিয়ে রইলাম। ছোটবেলায় মেজো ভাই বলতেন, ‘রোজার ঈদের একটা ভালো দিক হলো, দুই মাস পরেই কোরবানির ঈদ। কিন্তু কোরবানির ঈদ চলে গেলে আবার ১০ মাস অপেক্ষা।’ ছোটবেলায় ঈদের রাতটায় খুব মন খারাপ হতো। ইশ্, ঈদের দিনটা চলে যাচ্ছে। আর ঈদের আগের রাতটা? উফ্, দম বন্ধ করা এক খুশির কল্লোল সমস্তটা অস্তিত্বজুড়ে। রাত পোহালেই ঈদ। কী করি, কী করি। উত্তেজনায় তাড়াতাড়ি ঘুমাতে যেতাম। ঘুম ভাঙলেই যে ঈদের দিন।
আমাদের একটা সেমাই বানানোর মেশিন ছিল। দুই ঈদের আগেই আমরা লেগে পড়তাম হাতে হ্যান্ডেল ঘুরিয়ে সেমাই বানাতে। সেই সেমাই আবার পাটি বিছিয়ে শুকাতে দেওয়া হতো। আমার ওপর দায়িত্ব পড়ত পাখি তাড়ানোর কাজটার। আমি ছাদের ওপরে একপাশে ছায়ায় বসে আছি। হাতে একটা পাটখড়ি। একা একা সেমাই পাহারা দিচ্ছি। তখন একটা কাগজের চোঙাকে মাইক বানিয়ে নিই। একটা কঞ্চির ডগায় সেই মাইক স্থাপন করি। লম্বা তার টেনে এনে একটা দেশলাইয়ের বাক্সে লাগাই। এটা হলো আমার মাইক্রোফোন। একটা ছোট্ট টুলের ওপর বসে শুরু করি বাংলাদেশ বেতারের ঈদের কার্যক্রম। বাসা থেকে যত কবিতার বই আছে, সব নিয়ে এসেছি। বিশেষ রকম প্রিয়: কাজী নজরুল ইসলাম। একের পর এক কবিতা আবৃত্তি হচ্ছে। শুনছে দুটো শালিক, তিনটা চড়ুই, একটা দাঁড়কাক। সবচেয়ে প্রিয় কবিতা ছিল ‘ফাতেহা-ই-দোয়াজ-দম’। এটা আবৃত্তি করে স্কুলে অনেকবার পুরস্কারও পেয়েছি।
এ কি বিস্ময়! আজরাইলেরও জলে ভর-ভর চোখ!
বে-দরদ দিল কাঁপে থর-থর যেন জ্বর-জ্বর-শোক।
জান্-মরা তার পাষাণ-পাঞ্জা বিলকুল ঢিলা আজ,
কব্জা নিসাড়, কলিজা সুরাখ, খাক চুমে নীলা তাজ...
এই যে নজরুল ইসলাম দুটো শব্দের বা তিনটা শব্দের মিল দিয়েছেন, সেটা আমাকে মুগ্ধ করত—ভর-ভর চোখ, আর জ্বর-জ্বর শোক।
আমাদের এক পড়শিনী আম্মাকে বলেছিলেন, আপনার এই ছেলেটা কি পাগল, একা একা কথা বলে। বিড় বিড় করে। আম্মা খুব রেগে গিয়েছিলেন। এখন মনে হয়, খুব বেশি মিথ্যা বলেননি পড়শিনী।
ঈদে নতুন কাপড়চোপড় পাওয়ার কোনো রেওয়াজ আমাদের ছিল না। সাদা পাজামা-পাঞ্জাবি ছিল সব ভাইয়েরই। ঈদের আগে সেসব বের করে ধুয়ে ইস্তিরি করা হতো। ইস্তিরিও নিজেই করতাম। ইস্তিরির ভেতরে এক খোল ছিল, তাতে কাঠের কয়লা ভরে ফুঁ দিতে হতো। আর ছিল কিস্তি টুপি। একসঙ্গে আব্বার পিছে পিছে আমরা সব ভাই চললাম ঈদের জামাতে। বাজার থেকে দুই টাকা দিয়ে আতর কিনে আনা হয়েছে। অনেক সময় পাঞ্জাবিতে সেই আতরের লাল দাগ লেগে থাকত। একবার কোহিনুর বের করল চন্দন আতর। দাম হয়তো পাঁচ টাকা। সেটা কিনে আনা হলো বিশেষভাবে। আমাদের মর্যাদার চন্দনগন্ধ ভুরভুর করে চারদিকে ছড়িয়ে পড়ছে। ঈদুল ফিতরে আরেকটা বিলাসিতা ছিল, ঈদসংখ্যা কেনা। বিচিত্রাই ছিল এক নম্বর, রোববার কিংবা সন্ধানীও কেনা হতো কখনো কখনো। হুমায়ূন আহমেদ আর সৈয়দ শামসুল হক ছিলেন আমাদের সবচেয়ে পছন্দের লেখক। রশীদ করিমও কম যান না। আবুল খায়ের মুসলেহ উদ্দীনের গল্পে একটু বড়দের ব্যাপারস্যাপার থাকত, হয়তো আলাউদ্দিন আল আজাদেরটাতেও। আমরা ছোটবেলায় কোরবানি দিতাম ভাগে। সাধারণত গরুর তিনটা ভাগ নেওয়া হতো। তবে কোরবানির গরু কিনতে যাওয়ার ব্যাপারে আমাদের উৎসাহ ছিল ব্যাপক। দূর দূর হাটে যেতেন বড় ভাইয়েরা। নিশবেতগঞ্জের হাট তেমনই একটা। লালবাগের হাটে গেলে আমাকেও সঙ্গে নেওয়া হতো। কোরবানির পর আমার কাজ ছিল গরুর একটা পা ধরে থাকা। কেউ হয়তো চামড়া ছিলছেন, কেউ হয়তো মাংস কাটছেন, কেউ বড় দা দিয়ে হাড় কাটছেন, আমি চিরটাকাল কায়িক শ্রমবিমুখ মানুষ, আমার জন্য কাজ বরাদ্দ ছিল গরুর একটা পা ধরে দাঁড়িয়ে থাকা। তারপর ভুঁড়িটা যখন কাটা হচ্ছে, আমি তখন বলতাম, একটা পর্দা যেন আমাকে দেওয়া হয়। আমি কৌটার এক মুখে সেই পর্দাটা লাগিয়ে শুকাতে দিই। কিছুক্ষণের মধ্যেই তৈরি হয়ে যায় একটা ঢাক। তখন তো ফ্রিজ ছিল না। মাংস জ্বাল দিয়ে সারা রাত ফ্যানের নিচে শুকানো হচ্ছে। সারা বাড়ি কেবল মাংসের গন্ধ।
তখনো টেলিভিশন আসেনি রংপুরে। রেডিওতে ঈদের নাটক হতো। আমজাদ হোসেনের জব্বর আলী নাটকটা রেডিওতে শুনে আমরা সবাই হেসেই গড়াগড়ি। কারণ, মেয়ে চেয়েছে ম্যাক্সি, বাবা শুনেছেন ট্যাক্সি...
সে ছিল নিষ্পাপতার কাল। তখন সবকিছু কত সুন্দর ছিল। ঈদে যে নতুন কাপড় পেতে হয়, ঈদে যে কদমবুসি করলে সেলামি পাওয়া যায়, আমরা জানতামই না। তবু কী সুন্দর একেকটা ঈদের দিন আসত। যে বাড়িতেই যাই, সে বাড়িতেই খাওয়া। তখন ক্লাস ফোরে পড়ি, তখন মুক্তা নামের আমার এক সহপাঠী ছিল, ওদের বাড়িতে আতাগাছ ছিল, আমি প্রায়ই গিয়ে পাকা আতা নিয়ে আসতাম। ঈদের দিনে ওদের বাড়ি গেছি, পায়েস খেতে দিয়েছিল, এত সুস্বাদু পায়েস, উফ্, ভদ্রতা করে অর্ধেকটা খেয়ে বাকিটা ফিরিয়ে দিয়েছিলাম, এখনো আফসোস করি, কেন পুরোটা খাইনি...
আমার আরেকজন খুব ভালো বন্ধু ছিল স্বপন। ওর বাড়িতে যেতাম পুজোর নাড়ু খেতে। ওদের বাসায় গেলে ডিমপোচও খেতে দিত। আমাদের বাসায়ও গরু ছিল, হাঁস-মুরগি ছিল, বাসায় কেউ বেড়াতে এলে ডিমপোচ আর এক গেলাস দুধ খেতে দেওয়া হতো। আমাদের এক শিক্ষক আমাদের বাসার নাম দিয়েছিলেন পুষ্টিবাড়ি। ঈদে স্বপন আসত আমাদের বাসায়, গরুর মাংস তখন সরিয়ে রাখা হতো। পূজা হতো পাড়ার রাস্তার ধারেই, ওটার পাশ দিয়েই চলাচল করতে হতো, বড় আম্মা হয়তো আমাকে দুধভাত খেতে দিয়েছেন, কাঁসার বাটিতে দুধ, গুড় মেখে লাল করেছি, কবজি ডুবিয়ে খাচ্ছি, বড় আম্মা জিজ্ঞেস করতেন, এবার প্রতিমা কেমন হয়েছে রে?
ঈদের দিন সন্ধ্যার পরে দুই পায়ে ব্যথা করত। এত হেঁটেছি। তখন শুয়ে শুয়ে সেই আফসোস, ঈদুল ফিতরের পরে সান্ত্বনা আছে, ঈদুল আজহা আসবে, ঈদুল আজহার পরে আর সান্ত্বনা নেই। রাত বাড়ছে, আর মনে হচ্ছে, ইশ্, ঈদের দিনগুলো শেষ হয়ে গেল! কবে আবার ঈদ আসবে। সেই ১০ মাস পরে! প্রতি মাসে একবার করে ঈদ আসে না কেন?
বোন বলতেন, পাগল, প্রতি মাসে একবার করে ঈদ এলে ঈদের আনন্দই আর থাকবে না। বছরে দুবার করে আসে বলেই এত মজা! ছেলেবেলায় মন সেই যুক্তি মানতে চাইত না। বাংলাদেশের ঈদের একটা অপূর্ব দিক আছে। বেশির ভাগ মানুষই তাঁদের আদিবাড়িতে ফিরে যান। বাবার কাছে, মায়ের কাছে, পিতৃপুরুষের কবরের কাছে। ছেলেবেলার বন্ধুদের সঙ্গে কত দিন পরে দেখা হয়। কত কষ্ট করে তাঁরা যান। ট্রেনের ছাদে, বাসের ছাদে, লঞ্চের ছাদে। রাস্তায় যানজট, ছয় ঘণ্টার পথ যেতে লাগে ২২ ঘণ্টা। তবু প্রতিবছর তাঁরা যাবেনই।
ঈদ আমাদের মিলিত করে। ঈদ আমাদের উৎসের কাছে ফিরিয়ে নিয়ে যায়। ঈদ সমষ্টির জীবনকে আন্দোলিত করে, বর্ণিল করে, রঙিন করে! ঈদ আমাদের উজ্জীবিত করে। সবাইকে ঈদের শুভেচ্ছা। এবং বিলম্বিত শারদীয় শুভেচ্ছা। সাবিরুল ইসলামের বক্তৃতা শুনছিলাম। ২৩ বছরের তরুণ, সিলেটের বিশ্বনাথে পৈতৃক বাড়ি। জন্ম, বেড়ে ওঠা ব্রিটেনে। পৃথিবীর তরুণতম উদ্যোক্তাদের একজন, ১৪ বছর বয়স থেকে তিনি নিজের উদ্যোগে ব্যবসা করা আরম্ভ করেন। তিনি পৃথিবীর কনিষ্ঠতম কোটিপতিদের একজন। ২০১০ সালে তিনি নির্বাচিত হয়েছেন বিশ্বের কনিষ্ঠতম ২০ শিল্পোদ্যোক্তাদের একজন হিসেবে।
১৭ বছর বয়সে তিনি বই রচনা করেন, দ্য ওয়ার্ল্ড অ্যাট ইয়োর ফিট। এখন তিনি ১০ লাখ তরুণের সামনে বক্তৃতা করার কর্মসূচি নিয়ে ঘুরে বেড়াচ্ছেন দেশ-বিদেশ, আট লাখ ৮৫ হাজারের সামনে কথা বলা এরই মধ্যে শেষ হয়ে গেছে।
২৯ সেপ্টেম্বর ২০১৩ তিনি এসেছিলেন প্রথম আলো কার্যালয়ে। সিএ ভবনের মিলনায়তনে তরুণদের উদ্দেশে কথা বলছিলেন। বসে বসে তাঁর কথা শুনছিলাম।
তিনি বলেন, ‘মা-বাবারা চান, ছেলেমেয়ে ডাক্তার হবে। পৃথিবীর সবাই যদি ডাক্তার হয়, রোগী হবে কে?’ তিনি বলেন, ‘আপনাদের মধ্যে যাঁরা বাবা-মা হয়েছেন, তাঁদের বলি, নিজের অপূর্ণ স্বপ্ন ছেলেমেয়েদের ওপরে চাপিয়ে দেবেন না। পৃথিবীর ৭০০ কোটি মানুষ ৭০০ কোটি রকম। প্রত্যেকেই আলাদা। প্রত্যেকের উচিত নিজেকে আবিষ্কার করা।’
এই কথাটিই অধ্যাপক আবদুল্লাহ আবু সায়ীদ বলেছিলেন, স্বপ্ন নিয়ে পাতায় তাঁর সেই উক্তি আমি প্রকাশও করেছিলাম, ‘আমাদের অভিভাবকেরা একেকজন প্রতিভার ঘাতক, যে ছেলেমেয়ের আইনস্টাইন হওয়ার কথা, বাবা-মা তাকে বানাতে চান ইঞ্জিনিয়ার, যার রবীন্দ্রনাথ হওয়ার কথা, অভিভাবকেরা তাকে বানিয়ে ফেলেন ডাক্তার।’
সাবিরুল বাংলাদেশ সম্পর্কে যা বললেন, তা আমরাও বলে আসছি। মুহম্মদ জাফর ইকবাল বলছেন। ইউরোপে-আমেরিকায় ছবি আঁকার ক্যানভাসটা পূর্ণ হয়ে গেছে। ওখানে আর কারও কিছু করার নেই। বাংলাদেশে ক্যানভাসটা অর্ধেকটাই খালি। প্রত্যেকে একটা করে তুলি হাতে নিয়ে নিজের মতো রং লাগাতে পারে, অংশ নিতে পারে নিজের স্বপ্নের দেশ আঁকার কাজে। আসলেই আমরা এমন সৌভাগ্যবান, আমরা এমন একটা সময়ে এই দেশে আছি, যখন আমরা যে ভালো কাজটাই করি, সেটা জমা হচ্ছে দেশের অ্যাকাউন্টে, আমরা একটা দেশ গড়ছি। এই রকমের সৌভাগ্য আর কটা প্রজন্ম পাবে? সাবিরুলের কথা শুনি। আর নানা কথা মনে হয়। বিল গেটসের একটা উক্তি পাওয়া যায় ইন্টারনেটে। জানি না, কথাটা আদৌ তিনি বলেছিলেন কি না। উক্তিটা হলো, ‘আমি কয়েকটা পরীক্ষায় ফেল করেছিলাম। আমার এক বন্ধু সবগুলো পরীক্ষায় পাস করেছিল। সেই বন্ধুটা এখন আমার প্রতিষ্ঠানে ইঞ্জিনিয়ারের চাকরি করে।’
বিল গেটস যে পরীক্ষায় ফেল করেছিলেন, সেটা সত্য। আর তিনি হার্ভার্ডের ঝরেপড়া ছাত্র। মানে যিনি পড়া শেষ করেননি। পরে কিছুদিন আগে বিল গেটসকে ডেকে নিয়ে হার্ভার্ড সম্মানসূচক ডিগ্রি দিয়ে নিজেরাই সম্মানিত হয়েছে। বিল গেটসের এই উদ্ধৃতিটা কিন্তু একেবারেই নির্ভেজাল, আমি যখন ছোট ছিলাম, তখন আমার সত্যি সত্যি অনেক অনেক স্বপ্ন ছিল। আর এ স্বপ্ন তৈরি হয়েছিল, কারণ আমার অনেক অনেক পড়ার সুযোগ ঘটেছিল।’
পড়ার কোনো বিকল্প নেই। আমি যখন সত্যজিতের পথের পাঁচালী দেখি, তখন অপু কেমন, দুর্গা কেমন, রেলগাড়ি কেমন, তার ছবি সামনে থাকে, কিন্তু যখন বিভূতিভূষণের পথের পাঁচালী দেখি, তখন আমার কল্পনা দিয়ে আমি অপুকে দেখি, দুর্গাকে দেখি, কাশবন দেখি, রেলগাড়ি দেখি। তখন কোথাও আমার হারিয়ে যাবার নেই মানা মনে মনে...
এফ আর খান। ফজলুর রহমান খান। বিশ্ববিখ্যাত স্ট্রাকচারাল ইঞ্জিনিয়ার। তাঁকে বলা হয় স্ট্রাকচারাল ইঞ্জিনিয়ারিংয়ের আইনস্টাইন। ঢাকা থেকেই পড়াশোনা করেছেন, সেই প্রতিষ্ঠান থেকে, যা আজ বুয়েট নামে পরিচিত। আমেরিকায় গেছেন। আরও পড়াশোনা করেছেন। উঁচু ভবন নির্মাণের বিষয়ে নতুন ধারণা দিয়ে তিনি অমর হয়ে আছেন। শিকাগো শহরের সিয়ার্স টাওয়ার তাঁর বানানো। বহুদিন সেটাই ছিল আমেরিকার সবচেয়ে উঁচু ভবন। ফজলুর রহমান খান মুক্তিযুদ্ধের সময় বাংলাদেশের পক্ষে জনমত গড়ার জন্য অনেক শ্রম দিয়েছিলেন।
সিয়ার্স টাওয়ারের নিচে এফ আর খানের নামে সড়ক আছে। সেই সড়কে আছে তাঁর ধাতব ভাস্কর্য, আর সেখানে ধাতুর অক্ষরে খোদিত আছে তার বাণী—‘একজন প্রযুক্তিবিদের তাঁর আপন প্রযুক্তিতে হারিয়ে যাওয়া উচিত নয়। তাঁকে অবশ্যই জীবনকে উপভোগ করতে পারতে হবে। আর জীবন হলো আর্ট, সংগীত, নাটক এবং সর্বোপরি মানুষ।’
পৃথিবীর সবচেয়ে বড় প্রকৌশলীদের একজন বলছেন আর্টের কথা, সংগীতের কথা, নাটকের কথা, আর সবার ওপরে বলছেন মানুষের কথা।
আমরা আমাদের ছেলেমেয়েদের নিয়ে ছুটছি ইঁদুরদৌড়ে। প্লে গ্রুপে ভর্তি করানোর জন্যও কোচিং, অভিভাবকেরা গলদঘর্ম, এ কোচিং থেকে ও কোচিং। জিপিএ-৫ পেতেই হবে। শুনেছি, বাচ্চারা আর ইংরেজি গল্প বা কবিতা পড়ে না, ওয়ার্ডওয়ার্থের ড্যাফোডিল কিংবা তলস্তয়ের থ্রি কোশ্চেনস আর তাদের পাঠ্যবইয়ে নেই, এখন সাহিত্য নয়, পড়তে হয় শুধু স্ট্রাকচার। সর্বনাশ। একটা কৌতুক প্রচলিত আছে। ‘তোমার বাবার নাম কী?’ ‘তিনটা নাম বলেন। আমি সঠিক নামটাতে টিক দিয়ে দিচ্ছি।’
আমার আব্বার কথা মনে পড়ছে। তিনি প্রাথমিক বিদ্যালয়ের শিক্ষকদের পড়াতেন শিশু মনোবিজ্ঞান। বাসায় আব্বা ঘুরঘুর করতেন আর বলতেন মনীষীদের উক্তি, শিশুকে প্রকৃতির বুকে ছেড়ে দাও। প্রকৃতিই শিশুকে শিক্ষা দেবে।
আমরা তা-ই করেছি। বর্ষাবস্ফািরিত নদীতে গিয়ে কখন যে সাঁতার শিখেছি, জানিও না। একদিন নৌকা বেয়ে পাঁচ-ছয় বছর বয়সে আমার এক সমবয়সী বন্ধুসমেত চলে গিয়েছিলাম করতোয়া নদীর ওই পারে, নদীর তীরে পড়ে আছে একটা ডিম, হাঁস পেড়ে রেখেছে, সেই ডিম এনে...
আব্বার ছিল ডায়াবেটিস। তিনি মিষ্টি খেতে পারতেন না। আমাদের ভাইবোনদের নিয়ে যেতেন রংপুরের বড় মিষ্টির দোকানটায়। অর্ডার দিতেন, বড় বড় মিষ্টি দাও। তখন ছয় টাকা করে ইয়া বড় মিষ্টি পাওয়া যেত। আমরা মিষ্টি খাচ্ছি। আব্বা দেখতেন। আব্বার মিষ্টি খাওয়া হয়ে যেত।
আব্বা মারা গেছেন, আমি যখন বুয়েটে ফার্স্ট ইয়ারে পড়ি। আব্বার মৃত্যুর কথা ভেবে আমি এখনো কাঁদি। তিনি ঘোষণা দিয়ে রেখেছিলেন, আমার ছেলেমেয়েদের কেউ মারতে পারবে না। আর ওরা যা করতে চায়, তা-ই করতে পারবে।
আব্বার পাঁচ ছেলেমেয়ে কেউই তো বখে যায়নি। তিনি বলতেন, অলসভাবে শুয়ে-বসে থেকো না। অলস মস্তিষ্ক শয়তানের কারখানা। বই পড়ো। শোনো, পৃথিবীতে কোনো খারাপ বই নেই।
আমরা একটা কাজ করতে যাচ্ছি। আজকের দিনটা খুবই একটা বিশেষ দিন আমার জন্য, আমাদের কারও কারও জন্য। আমরা আজ বাজারে দিলাম কিশোর আলো। কিশোরেরা একটু দৌড়ঝাঁপ করুক, বইপত্র পড়ুক, যা খুশি তাই করুক। শুধু জিপিএ-৫ পেলেই হয় না। জগৎটাকে বড় করে নিতে হয়। নিজের মনটাকে সুন্দর করতে হয়। আর কল্পনাকে বাড়তে দিতে হয়। স্বপ্ন দেখতে পারতে হয়।
কিশোর আলোয় আমরা শিশুদের স্বপ্নের সলতেয় অগ্নিসংযোগ করে দিতে চাই। আপনাদের শুভেচ্ছা, পরামর্শ আর অংশগ্রহণ চাই। টমাস আলভা এডিসন গবেষণা করছেন, তিনি বৈদ্যুতিক বাতি উদ্ভাবন করার চেষ্টায় রত। বালবের ভেতরের তারটা কিসের হবে, তিনি সেটা নিয়ে মত্ত। একটার পর একটা ধাতু, যৌগ, সংকর দিয়ে তিনি ফিলামেন্ট বানাতে লাগলেন। দুই হাজার রকমের তার বানানো হলো। একটাও কাজে লাগল না। তাঁর সহকারী বলল, আমাদের এত দিনের চেষ্টা পুরোটাই ব্যর্থতায় পর্যবসিত হয়ে গেল। আমরা কিছুই শিখতে পারলাম না।
এডিসন বললেন, আমরা অনেক কিছু শিখেছি। শিখেছি যে দুই হাজার রকমের তার দিয়ে ভালো বৈদ্যুতিক বাতি হয় না। জীবন কী? একজন শিক্ষক তাঁর ক্লাসরুমে পড়াচ্ছেন। তিনি একটা খালি বয়াম টেবিলের ওপরে রাখলেন। তারপর তার ভেতরে ঢোকালেন কতগুলো বড় পাথরের টুকরা। বয়ামটা ভরে গেল। তিনি বললেন, ‘ছাত্ররা, দেখো তো, আর কোনো পাথরখণ্ড ঢুকবে কি না?’ ‘না, স্যার।’ ‘তাহলে বয়ামটা ভরে গেছে, কী বলো?’ ‘জি, স্যার।’ এবার শিক্ষক কতগুলো ছোট নুড়ি বয়ামটাতে ঢালতে লাগলেন। নুড়িগুলো পাথরের ফাঁকে ফাঁকে ঢুকে গেল। তিনি বললেন, ‘এবার ভরেছে। কী বলো?’ ‘জি, স্যার।’ তিনি এবার বালু ঢালতে লাগলেন। পাথর আর নুড়ির ফাঁকে ফাঁকে বালু ঢুকতে লাগল এবং বয়ামটাকে পূর্ণ করে তুলল। শিক্ষক বললেন, ‘আচ্ছা, এবার আমরা পুরো ব্যাপারটাকে উল্টো করে করি। প্রথমেই আমরা যদি বালু দিয়ে বয়ামটা পূর্ণ করে ফেলি, তাহলে কী হবে?’ তিনি বালু দিয়ে পাত্রটা পূর্ণ করলেন। তারপর আর নুড়ি কিংবা পাথর ঢোকানোর জায়গা রইল না। তিনি বললেন, ‘এ থেকে আমরা খুব গুরুত্বপূর্ণ কিছু জিনিস শিখব। এই যে পাত্রটা দেখছ, এটা হলো আমাদের জীবন। এই যে বড় বড় পাথরখণ্ড, এগুলো হলো আমাদের জীবনের সবচেয়ে গুরুত্বপূর্ণ জিনিস। আমাদের পরিবার, বাবা-মা, ভাইবোন, স্বামী-স্ত্রী, সন্তান, আমাদের স্বাস্থ্য, আমাদের শিক্ষা। আর নুড়িগুলো হলো আমাদের বিষয়সম্পত্তি, আমাদের গাড়ি-বাড়ি, আমাদের টেলিভিশন, আমাদের টেলিফোন, আমাদের বাগান। আর বালু হলো বাকি সবকিছু, আমাদের জীবনে আর যা যা করতে হয়। প্রথমেই যদি আমরা ছোট ছোট জিনিস দিয়ে জীবনটাকে ভরে ফেলি, তাহলে বড় কাজগুলো করা হবে না। কাজেই সব সময় পরিবারকে সময় দেবে, বাবা-মায়ের যত্ন নেবে, নিজের স্বাস্থ্যের দিকে খেয়াল রাখবে, লেখাপড়া করবে। তারপর গাড়ি-বাড়ি, কম্পিউটার-টেলিফোন এসবের দিকে নজর দেবে।’ এক ছেলে দাঁড়িয়ে বলল, ‘স্যার, বয়ামটা এখনো ভরেনি। আপনি যদি এর মধ্যে পানি ঢালেন, পানি ভরবে।’
ঠিক তাই। তিনি পাথরখণ্ড, নুড়ি আর বালুভরা পাত্রটিতে এক কাপ কফি ঢাললেন। কফিটা পাত্রে ঢুকে গেল।
‘এই কফিটা হলো আনন্দ। মানুষের জন্য কিছু করা। সেবার ব্রত। তুমি যা-ই করো না কেন, জীবন আনন্দময়। মানুষের জন্য, মানবতার জন্য সর্বদাই কিছু না কিছু করার সময় তুমি বের করতে পারবে। মানুষের উপকারে আসতে পারবে। তাতেও তুমি অনেক আনন্দ পাবে। জীবনটাকে যত আঁটোসাঁটো মনে হোক না কেন, যতই তুমি ব্যস্ত থাকো না কেন, জীবনকে উপভোগ করো। আর যেন সবচেয়ে ভালোভাবে জীবনটাকে আনন্দপূর্ণ করে তোলা যায়, অপরের মুখে হাসি ফোটানোর মাধ্যমে।’
আশা কোরো না, চেষ্টা করো
জন বিমানবন্দরে গেছে। তার এক বন্ধুকে অভ্যর্থনা জানাতে। বন্ধুর ফ্লাইট আসবে আরও খানিকক্ষণ পরে। জনকে অপেক্ষা করতে হবে। সে একটা চেয়ারে বসে অপেক্ষা করছে। এই সময় এক ভদ্রলোক দুটো ব্যাগ নিয়ে বেরিয়ে এলেন। তিনি এগিয়ে গেলেন, বোঝাই যাচ্ছে, তাঁর পরিবারের দিকে। তিনি প্রথমেই একটা চার-পাঁঁচ বছরের ছেলেকে জড়িয়ে ধরলেন। বললেন, ‘বাবা, কেমন আছ?’
ছেলে বলল, ‘বাবা, আমরা তোমাকে খুব মিস করেছি।’
বাবা বললেন, ‘আমিও খুব মিস করেছি তোমাদের।’
এরপর তিনি বছর দশেকের একটা ছেলেকে জড়িয়ে ধরলেন। বাবা, তুমি কেমন আছ।
ভালো আছি বাবা। তুমি এসেছ, আরও ভালো থাকব।
এরপর তিনি সেখানে দাঁড়িয়ে থাকা মহিলার কোলের বাচ্চাকে নিজের কোলে তুলে নিলেন। চুমু দিলেন অনেক কটা।
তারপর তিনি তাঁর স্ত্রীকে আলিঙ্গন করে বললেন, ‘শেষটা কিন্তু কম নয়। এইটাই আসল। আই লাভ ইউ।’
জন তাঁদের দিকে তাকিয়ে আছে। ভদ্রলোকের সঙ্গে তার চোখাচোখি হলো। জন সলজ্জ ভঙ্গিতে বলল, ‘আপনাদের সুখী পরিবারটিকে দেখে আমার খুব ভালো লাগছে। আমি আশা করি, আমার পরিবারটাও এই রকম সুখের হবে।’
ভদ্রলোক হেসে বললেন, ‘আশা করলে হবে না, তোমাকে সিদ্ধান্ত নিতে হবে।
এক দৃষ্টিপ্রতিবন্ধী ব্যক্তি রোদ-ঝলমলে এক সকালে একটা সুন্দর ভবনের সিঁড়িতে বসে আছেন। তাঁর সামনে একটা কাগজে বড় বড় অক্ষরে লেখা, ‘আমি অন্ধ, আমাকে একটু সাহায্য করুন।’ মার্কেটিংয়ের একজন লোক সেই সিঁড়ি দিয়ে উঠছিলেন। তিনি দেখলেন, দৃষ্টিপ্রতিবন্ধী ব্যক্তিটির সামনের হ্যাটটায় মাত্র একটা আধুলি পড়েছে।
তিনি ভবনের কাজ সেরে ঘণ্টা দুয়েক পরে নামলেন। দেখলেন, ওই একটা আধুলিই পড়ে আছে টুপিতে। তিনি তখন কাগজের বোর্ডটা হাতে নিয়ে নিজের পকেট থেকে মার্কার কলম বের করে কাগজের উল্টো পিঠে লিখলেন, ‘আজকের দিনটা খুব সুন্দর। কিন্তু আমি তা দেখতে পারছি না।’
তিনি কাজে বেরিয়ে গেলেন। ঘণ্টা দুয়েক পরে ফিরে এসে দেখলেন, দৃষ্টিপ্রতিবন্ধী ব্যক্তিটির টুপিটা টাকায় টাকায় ভরে গেছে।
ওপরের গল্পগুলো ইন্টারনেট থেকে নেওয়া। উপদেশমূলক গল্প। বিউটিফুল স্টোরিস সার্চ দিয়ে আমি এসব পেয়েছি। গল্পগুলো আমার ভালো লেগেছে, তাই আমি আপনাদের সঙ্গে ‘শেয়ার’ করলাম। আমরা হয়তো আমাদের নিজেদের জীবনে এগুলো থেকে কোনো না কোনো শিক্ষা নিতে পারব।
আমাদের রাজনৈতিক নেতারা এ থেকে যেসব শিক্ষা নেবেন বলে আমরা প্রস্তুত থাকতে পারি পাঁচ বছর পর পর এই দেশে ঈদ আসে, যেই ঈদটাকে বলা ভালো ভোটারদের ঈদ। অন্য বছরগুলোতেও ঈদ আসে, কিন্তু সেই ঈদ ভোটারদের নয়, এমপি-মন্ত্রী সাহেবদের ঈদ হয়ে আসে। এমপিরা সেসব ঈদেও এলাকায় আসেন, আসেন বড় গাড়ি চড়ে, তাঁর সামনে কর্মীদের মোটরসাইকেলের মিছিল, পেছনে গাড়ির বহর। এমপি সাহেব নিজের বাড়ি যান, পুরা বাড়ি গমগম করছে লোকে; সূর্যের চেয়ে বালুর তাপ বেশি, ঘনিষ্ঠ কর্মী তথা চামচারা নিয়োজিত থাকেন এমপিকে ঘিরে রাখার দায়িত্বে। আর নেতা যদি মন্ত্রী হন, তাহলে তো কথাই নাই, পুলিশ প্রশাসনের আরাম হারাম হয়ে যায়, ঈদ লাটে ওঠে। সকাল থেকে পাড়ার বৃদ্ধা বিধবা হয়তো বাড়ির দাওয়ার এক প্রান্তে দাঁড়িয়ে আছেন, তাঁর যুবক ছেলেটা সেই যে ছ মাস আগে হারিয়ে গেল, তার আর কোনো খোঁজ নাই, খবর নাই, মন্ত্রী বা এমপি কি পারেন না ছেলেটার কোনো হদিস বার করতে। তো সেই বিধবার কি উপায় আছে নেতার আশপাশে যাওয়ার? কে যাবে, কে যেতে পারবে—সব তো ঠিক করছেন কর্মীরা, তারও স্তরভেদ আছে। দুদিন ঘোরাঘুরি করে জয়নালের মা যেই না চিৎকার করে উঠেছেন, তাকে অমনি পাঁজাকোলা করে পাড়ার বাইরে রেখে এসেছে উদ্যমী কর্মীবাহিনী। অত বড় জোয়ান পোলা তোমার কি হারায়া গেছে নাকি, যাও দেখো গা, ঢাকায় কি বরিশালে কি ককসোবাজারে বিয়া করে শ্বশুরবাড়ির ফাইফরমাশ খাটছে। মন্ত্রী-এমপিরা করবেনই বা কী। তাঁরাও তো মানুষ। রাজ্যের তদবির নিয়ে আসে মানুষজন। তিনি এলাকার সব কটা স্কুল-কলেজ-মাদ্রাসার ম্যানেজিং কমিটির সভাপতি। কত নিয়োগ, কত তদবির, কত বাণিজ্য! এলাকায় টেন্ডার আছে, হাট বা জলাশয়ের ইজারা আছে। আবার টেস্ট রিলিফের গম আসবে-যাবে। বিধবা ভাতা, বয়স্ক ভাতা—সব এই এক বান্দাকেই তো সামাল দিতে হয়। তিনি করবেনটা কী? কাউকে দেন, কারোটা নেন, কাউকে মুখের কথায় সান্ত্বনা দেন, কাউকে জড়িয়ে ধরে কাঁদেন, কাউকে নিজের বেতনের টাকা পুরোটাই দান করে দেন। তবু এলাকার নেতা-কর্মীরা বলাবলি করেন, মূল্যায়ন হলো না। আসুক ভোট। আছে উপদলীয় কোন্দল। অমুক মিয়া এবার নমিনেশনের জন্য জোর চেষ্টা করছেন। তাঁকে একটু ছেঁচা দিয়ে রাখা দরকার। অমুক আবার বিরোধী দল থেকে মাথাচাড়া দিচ্ছেন। তাঁকে একটু ডলা। এই সব করতে করতে নিজের দিকে তাকানোর তিনি সময় পান না। তবু তাঁর টিনের ঘর দালান হয়ে যায়। তাঁর পৈতৃক সূত্রে পাওয়া ভাঙা হাঁড়ি-পাতিলের ব্যবসাটা জাহাজের ব্যবসায় উন্নীত হয়। জাহাজও পানিতে ভাসে, হাঁড়ি-পাতিলও ভাসে। তফাতটা কী? ওদিকে জলবায়ু ফান্ডের টাকা আসবে কি আসবে না, টেনশন কি কম? এভাবেই কেটে গেল পাঁচটা বছর। এত দ্রুত সময় চলে যায়। কেন যে যায়। আবার ইলেকশন এসে গেল সামনে। কেন যে এল। তিনি কি চিরদিনের জন্য এমপি থাকতে পারতেন না? সামনে নির্বাচন। তা আপনি এ দল থেকে মনোনয়ন চান কি ও দল থেকে, জনগণের কাছে তো আপনাকে যেতেই হবে। কাজেই কি সরকারি নেতা, কি বিরোধী নেতা, কি স্থায়ী নেতা, কি মৌসুমি বসন্তের কোকিল—সবাই এবার ঈদে যাবেন এলাকায়। তবে সেখানেও কিন্তু টানাপোড়েন কম না। এলাকায় যাব, নাকি নেত্রী ঈদের দিনে যে গণসংবর্ধনা বা গুণী সংবর্ধনা দেবেন, সেটায় হাজিরা দেব। কোনোটার গুরুত্ব কম নয়। জনগণ ভোট না দিলে নমিনেশন পেয়েও লাভ নাই। আবার নমিনেশন না পেলে জনগণের ভালোবাসা ধুয়ে কি পানি খাব। তাহলে এক কাজ করা যাক। ঈদের আগের দুটো দিন এলাকায়। তারপর ঈদের সকালে এলাকার ঈদগায় নামাজ আদায়। গণকোলাকুলি। আবালবৃদ্ধযুবক। শিশুদের ভোট নাই, ওদের সঙ্গে কোলাকুলির দরকার নাই। বয়স্কদের পায়ে হাত দিয়ে কদমবুসি। তরুণীদের সালাম। তারপর দৌড় ঢাকা অভিমুখে। নেত্রীর পার্টি ধরতেই হবে। নেত্রী কষ্ট করে দাঁড়িয়ে থাকবেন। তাঁর সামনে দাঁড়িয়ে হাতটা কচলাতে হবে। টিভি ক্যামেরাম্যানদের বলে রাখতে হবে, দৃশ্যটা যেন ভালো করে ধারণ করে। টিভিতে দেখালে এলাকার লোক দেখবে। তারা বুঝে ফেলবে, কে এবার মনোনয়ন পাচ্ছে। আর আমরা যারা সাধারণ ভোটার, আমরা তো এক দিনের রাজা। ভোটের দিনটাই তো আমাদের দিন। তার আগে নেতারা আসেন, পাতি নেতারা আসেন, ব্যবসায়ীরা আসেন, আমাদের এলাকার ঈদগায় আমাদের কাতারে দাঁড়ায়, আমাদের সঙ্গে গলাগলি করেন, আমাদের ভালো লাগে। বিশ্বাস করুন, নির্বাচনের আগের এই সময় আমাদের খুব ভালো লাগে।
ঈদ তো চিরকালই আমাদের দিয়েছে মেলার আর মেলানোর সুযোগ। কবির ভাষায়:
সবার দুয়ার খোলা আজি কোথাও নাই মানা,
খাঞ্জা ভরে বিলাব আজ নানা রকম খানা।
...
কেউ যাবে না কারো ঠেলে
কেউ যাবে না কারো ফেলে
অন্যে যদি দুঃখ পায় খুশির কিছু নাই তাতে...
এমনই উদারতা নিয়ে, আনন্দ নিয়েই তো আমরা ঈদ করি প্রতিবছর। যানজট ঠেলেঠুলে কত কষ্ট করে টিকিট জোগাড় করে ট্রেনের ছাদে চড়ে লঞ্চের ছাদে চড়ে বাড়ি ফিরে যাই। ফিরে যাই মায়ের কাছে। ফিরে যাই দাদার কবরের পাশে, ডালিমগাছের তলায়। মিলিত হই পুরোনো বন্ধুবান্ধব-আত্মীয়স্বজনের সঙ্গে। আমরা জানি, প্লেনের প্রথম আসনটা মন্ত্রী-এমপি সাহেবের জন্য কোটা করে রাখা। আমরা জানি, ট্রেনের এসি বগিটার টিকিট এমপি সাহেবের পরিবারের জন্য। আমরা জানি, গণতন্ত্রে সবাই সমান, সবার এক ভোট হলেও কেউ কেউ একটু বেশি সমান। এভরি ম্যান ইজ ইকুয়াল বাট সাম আর মোর ইকুয়াল দ্যান আদারস। তবে নির্বাচনের আগে যে এই আকাশের তারারা নেমে আসেন মর্ত্যের মাটিতে, আমাদের কাছেই হাত পাতেন একটা ভোটের জন্য, একটু ভালোবাসার জন্য, ও ছোট ভাই, দোয়া করবেন বলার জন্য, সেটা আমাদের ভালোই লাগে। কী বলেন।
তাহলে আসুন, আমরাও সবাইকে বলি, ঈদ মোবারক। সবাই ভালো থাকুন। ভালো থাকুক এই দেশটা। বেঁচে-বর্তে থাকুক আমাদের গণতন্ত্র। আমাদের এক দিন রাজা বনে যাওয়ার ভোট। আমাদের প্রজাতন্ত্র।
সবাইকে ঈদের শুভেচ্ছা। আমাদের প্রতিদিন হোক ঈদের দিন। প্রতিটা ঈদ হোক নির্বাচনের আগের ঈদ। ঘটনা ঘটে স্বর্ণদ্বীপে।
স্বর্ণদ্বীপ প্রশান্ত মহাসাগরে অবস্থিত একটা ছোট্ট দ্বীপরাজ্য। জনসংখ্যা মাত্র কয়েক লাখ। সেই দ্বীপে নির্বাচন হলো। আলো দল বিপুল ভোটে জয়লাভ করল। ভালো দল গেল হেরে। চার বছরের জন্য আলো দল বসল ক্ষমতায়। তারা মনের সুখে রাজ্যশাসন করতে লাগল। তিন বছর পর সেই দ্বীপে কতগুলো উপনির্বাচন হলো।
তাতে দেখা গেল ভালো দল সব আসনেই জয়লাভ করেছে।
আলো দল শাসক দল। তারা চিন্তিত হয়ে পড়ল। দলীয় প্রধান ডাকলেন দলের হোমরাচোমরাদের। আমরা হারলাম কেন?
তখন ব্যাপক গবেষণাকর্ম চলল। জরিপ করা হলো। কম্পিউটার দিয়ে অ্যানালাইসিস করা হলো জনগণের মত। নেতাদের কার্যক্রম।
শেষে সিদ্ধান্ত নেওয়া হলো, যার মুখে গন্ধ, তার ভোট বন্ধ।
জনগণ নেতাদের মুখের গন্ধ খুব অপছন্দ করে।
তাহলে এর প্রতিকার কী।
বলা হলো, ভালো কোম্পানির টুথ পাউডার ব্যবহার করতে হবে। দুই বেলা দাঁত মাজতে হবে। আলো দলের নেতারা ভালো টুথব্রাশ কিনলেন। ভালো ভালো টুথ পাউডার কিনলেন। তাঁরা সকাল-সন্ধ্যা দুই বেলা ভালো করে দাঁত মাজতে লাগলেন। শুধু দাঁত মাজা নয়, তাঁরা ভালো মাউথওয়াশ দিয়ে কুলিও করা শুরু করলেন। তাঁদের মুখে আর কোনো গন্ধ নেই। তাঁরা আত্মবিশ্বাসের সঙ্গে কথা বলতে শুরু করে দিলেন। কথা আর কথা। কথার চোটে দ্বীপে থাকাই হয়ে উঠল দায়। তারপর তাঁরা ফাইনাল ভোটের প্রচারণায় অবতীর্ণ হলেন। চার বছর পরে চূড়ান্ত ভোট। এবং দেখা গেল, আলো দলের নেতারা হেরে গেছেন।
তখন তাঁরা ধরলেন গবেষণা টুথব্রাশ টুথ পাউডারের কোম্পানিকে। তোমাদের ব্রাশ খারাপ, পাউডার খারাপ। তা না হলে আমরা হারব কেন?
টুথব্রাশ কোম্পানি বলল, ভালো দলও তো আমাদের টুথব্রাশ ও টুথ পাউডার ব্যবহার করেছে। ওরা তাহলে জিতল কেমন করে?
তখন আলো দলের নেতারা ধরলেন গবেষণা প্রতিষ্ঠানকে। তোমাদের সূত্রে কোনো ভুল আছে। আমরা কেন হারলাম, সেটা খুঁজে বের করো।
গবেষণা প্রতিষ্ঠানটা ব্যাপক অনুসন্ধান চালাল। ভোটারদের দ্বারে দ্বারে গেল। জরিপ করল। কোশ্চেনিয়ার পূরণ করল। প্রাপ্ত তথ্যাদি বিশ্লেষণ করল কম্পিউটারে। তারপর সেই সব ডেটা নিয়ে তারা বসল চূড়ান্ত প্রতিবেদন তৈরি করার জন্য। কত পিপে নস্য যে ফুরাল সেই সব তথ্য-উপাত্ত বিশ্লেষণ করতে। সিদ্ধান্তে আসতে।
শেষে তারা নিজেদের ভুল স্বীকার করল আলো দলের কাছে। তারা বলল, আমাদের আগের গবেষণার প্রাপ্ত ফলে সামান্য ত্রুটি ছিল। আসলে সমস্যাটা মুখের গন্ধে নয়।
সমস্যাটা মুখ খোলায়। মুখের কথার গন্ধে।
আমরা একটা ছোট্ট পরীক্ষা করেছি। নেতাদের টেলিভিশন ক্যামেরার সামনে কথা বলতে দিয়েছি। আর ভোটাররা সেটা দেখেছেন নিজের বাড়িতে টেলিভিশনে বসে। তারপর দেখা গেছে, ভোটাররা তাঁকে ভোট কম দিয়েছেন, যিনি মুখ খুলেছেন বেশি। আর যিনি মুখ কম খুলেছেন, তিনি ভোট পেয়েছেন বেশি। তার দ্বারা বোঝা গেল, সমস্যাটা গন্ধে নয়, মুখ খোলায়।
যিনি মুখ বন্ধ রাখবেন, তিনি ভোট পাবেন বেশি।
যিনি মুখ খুলবেন, তিনি ভোট পাবেন কম।
কাজেই আমাদের নতুন ফাইন্ডিং হলো, যার কথায় গন্ধ, তার ভোট বন্ধ।
আমাদের পরামর্শ হলো: যদি আপনি ভোট বেশি পেতে চান, তাহলে আপনি কম কথা বলুন। যদি আপনি ভোট কম পেতে চান, কথা বেশি বলুন। নেতার কথার পরিমাণ প্রাপ্ত ভোটের পরিমাণের বিপরীত আনুপাতিক।
আলো দলের প্রতিনিধি এই নতুন গবেষণায় খুশি হলেন।
এখন এই গবেষণালব্ধ সুপারিশ দলের ফোরামে উপস্থাপন করতে হবে।
এটা কে উপস্থাপন করতে পারবে?
সবাই চুপ করে রইল।
কারণ কী?
কারণ হলো, যার কথায় গন্ধ, তার নমিনেশন বন্ধ।
তাদের দলের উপনির্বাচন বিপর্যয়ের কারণ যিনি উপস্থাপন করবেন, তিনি কি পরের নির্বাচনে দলের মনোনয়ন পাবেন?
কাজেই গবেষক দলের সুপারিশ দলীয় ফোরামে উপস্থাপিত হলো না।
স্টালিনের মৃত্যুর পরে ক্রুশ্চেভ হলেন পার্টির সেক্রেটারি। তিনি পার্টির পলিটব্যুরোর বৈঠকে বলতে লাগলেন স্টালিন কী কী ভুল করেছেন। এই সময় কেউ একজন বলে বসল, এসব কথা আপনি এখন বলছেন কেন? স্টালিন যখন ক্ষমতায় ছিলেন, তখন বললেই তো আর এই ভুলগুলো হতো না।
ক্রুশ্চেভ মাথা তুললেন এবং জিজ্ঞেস করলেন, কে বলল কথাটা? কে? সাহস থাকলে হাত তোলো।
কেউ হাত তুলল না।
ক্রুশ্চেভ বললেন, আপনি আজ যে কারণে হাত তুলছেন না, সেই একই কারণে স্টালিনের সামনে আমি এই কথাগুলো বলিনি।
দলের নেত্রী ইউরোপ সফরে গেছেন।
তিনি ফিরে আসার পরে তাঁকে দলের নির্বাচনী সাফল্য বর্ণনা করছেন নির্বাচন পরিচালনা কমিটির প্রধান। তিনি বলছেন, এবারের নির্বাচনে আমরা খুব ভালো করেছি। আমরা হয়েছি দ্বিতীয়।
আর বিরোধী দল খুব খারাপ করেছে। ওরা শেষতম দলের জাস্ট এক ধাপ আগে ছিল। পল্টুর পরীক্ষার ফল বেরিয়েছে। পল্টু স্কুল থেকে মাথা নিচু করে ফিরছে। তাকে খুবই দুশ্চিন্তাগ্রস্ত দেখাচ্ছে। বাড়ি ফেরার পর বাবা যদি এই ফল দেখেন, কী বলবেন?
বাবার মেজাজও বাঘের মতো এবং যেখানে বাঘের ভয়, সেখানেই রাত্রি হয়।
বাবা বললেন, এই পল্টু, এদিকে আয়। রেজাল্ট দিয়েছে? কী ফল করেছিস।
পল্টুর মাথা নিচুই ছিল। আরও নিচু হলো। চোখ ফেটে জল গড়াতে লাগল।
কী রে পল্টু, পাস করেছিস?
পল্টু বলল, ফেলই হয় না, আবার পাস?
মানে? মানে আবার কী? আমি ক্লাস সেভেনে পড়তাম। বন্ধুরা সবাই এইটে উঠে যাচ্ছে। আমাকে ক্লাসটিচার স্যার বললেন, তোর ডিমোশন। সামনের বছর তুই ক্লাস সিক্সে পড়বি। গাজীপুরে সিটি করপোরেশনের নির্বাচন হয়ে গেল। আওয়ামী লীগ-সমর্থিত প্রার্থী বিপুল ভোটে পরাজিত হয়েছেন। বিএনপির প্রার্থী বিপুল ভোটে জয়লাভ করেছেন। বেচারা আজমত উল্লা! তিনি হেরে গেছেন। নিশ্চয়ই তাঁর মন খুব খারাপ। কিন্তু তিনি সান্ত্বনা পেতে পারেন এই ভেবে যে, কোনো সরকার তার সাড়ে চার বছর মেয়াদ পার করার পর আর জনপ্রিয় থাকে না, অজনপ্রিয় বা জন-অপ্রিয় হয়ে যায়। এই সময় সরকারি দলের সমর্থন নিয়ে যে-ই নির্বাচন করবে, খুব বিরল ব্যতিক্রম বাদ দিলে পরাজয়ই তার একমাত্র বিধিলিপি।
তিনি ধন্যবাদ দিতে পারেন এই দেশের স্থানীয় সরকার নির্বাচনসংক্রান্ত বিধিমালাকে। মন্ত্রীদের নির্বাচনী এলাকায় যাওয়া বারণ। তা না হলে মন্ত্রীরাও তাঁর পক্ষে প্রচারে যেতেন।
গাজীপুরে সরকারি দলের সংসদ সদস্যরা দলে দলে গেছেন। একজন করে সংসদ সদস্য প্রচারাভিযানে নেমেছেন, আর আজমত উল্লার ভোট ১০ হাজার করে কমেছে।
সংসদ সদস্যরা গেছেন বড় বড় গাড়ি করে।
তাঁদের বিপুল কলেবর, তাঁরা হাঁটেন বুক উঁচু করে, হাত মুঠো করে। তাঁরা যখন হাঁটেন, তখন ধরণি কেঁপে ওঠে। ভোট কমতে থাকে।
আর একজন করে মন্ত্রী যদি এলাকায় ভোট চাইতে যেতেন, প্রত্যেকে কমাতেন ২০ হাজার করে ভোট। ২০টা মন্ত্রী গেলে আজমত উল্লার ভোট কমত দুই লাখ।
তখন ওপরের কৌতুকের পল্টুর মতো অবস্থা হতো।
নেগেটিভ ভোট হয়ে যেত।
বলতে হতো, ফেলই হয় না, আবার পাস। যেকোনো আপাত-খারাপ ঘটনারও একটা ভালো দিক আছে। গাজীপুরের নির্বাচনের ভালো দিক হলো, আজমত উল্লা একা হারেননি। সংসদ সদস্যদের নিয়ে হেরেছেন। আর শুধু আওয়ামী লীগের সংসদ সদস্যরা হারেনি, এরশাদ সাহেবও হেরেছেন। এরশাদ সাহেব নিশ্চয়ই আফসোস করছেন। কেন যে শেষ মুহূর্তে সংবাদ সম্মেলন করতে গেলাম। তা না হলে তো এখন ক্রেডিট নিতে পারতাম, আমার সমর্থনের অভাবেই আওয়ামী লীগ-সমর্থিত প্রার্থী হেরেছেন। চার সিটি করপোরেশনে নির্বাচনের পর আমি লিখেছিলাম, এই দেশে মোটামুটি শতকরা ৩০ ভাগ লোক আওয়ামী লীগকে, ৩০ ভাগ লোক বিএনপিকে ভোট দেয়। বাকি ৪০ ভাগের ভোট এই পক্ষে বা ওই পক্ষে যাওয়া-আসা করে। এই ৪০ ভাগের মধ্যে ৩০ ভাগ লোক এখন বিএনপির দিকে চলে গেছে। আর আওয়ামী লীগের পক্ষে গেছে ১০ ভাগ। ফলে, এখন ভোট হলে ৬০ ভাগ ভোট পাবে বিএনপি, ৪০ ভাগ ভোট পাবে আওয়ামী লীগ। মানে ১০ জনের ছয়জন এখন বিএনপিকে ভোট দিচ্ছে, চারজন আওয়ামী লীগকে। পাঁচজনের তিনজন বিএনপিকে, দুজন আওয়ামী লীগকে। মাত্র ১০ ভাগ ভোট যদি আওয়ামী লীগ বাড়াতে পারে, পাল্লা হয়ে যাবে সমান সমান। গত নির্বাচনে এই নিরপেক্ষ ভোটগুলো ১৪ দল পেয়েছিল, তার আগের নির্বাচনে পেয়েছিল বিএনপির জোট। তাই ভোটের ফলাফল এই রকম একতরফা হয়ে গিয়েছিল।
আওয়ামী লীগকে এমন কিছু করতে হবে, যাতে সে জনচিত্ত জয় করতে পারে। ১০ ভাগ নিরপেক্ষ ভোটারকে নিজের দিকে আনতে পারে। নির্বাচনে দাঁড়াবেন ব্যবসায়ী আক্কেল আলী। তিনি তাঁর শিষ্যদের বললেন, ‘আমি অনেক ভাইবা দেখলাম, ধানের শীষ মার্কাই লইতে হইব।’
শিষ্যরা বলল, ‘বড় ভাই, আপনে তো ধানের শীষ লইবেন, এইটা পাক্কা। কিন্তু আপনেরে ধানের শীষ মার্কা দিতাছে কেডা?’
‘আমি সব ভাও কইরা রাখছি। কত টাকা দিলে নমিনেশন পামু আমি জানি। আমার কানেকশন আছে।’
তিনি ‘দাবিকৃত’ টাকা জোগাড় করে গেলেন কানেকশনের কাছে। কানেকশন বলল, ‘কত আনছেন। এইটা তো সিটি ইলেকশনের আগের রেট। অহন রেট অনেক বাইড়া গেছে। থলিতে আনলে হইব না, বস্তা লইয়া আহেন।’ আজ সারাটাক্ষণ এই কথাটাই বলি। সুসময় ফিরে আসুক। কবিতা পড়ার মতো সুসময়। আমাদের সন্তানেরা যেন দুধে-ভাতে সুখে থাকে। আমরা যেন সকালবেলার সংবাদপত্রে সুখবর পড়তে পারি। দুঃসংবাদ শুনতে আর ভালো লাগে না। দুঃসংবাদ পড়তে আর ভালো লাগে না।
একটা সুসংবাদ চাই। অন্তত একটা সুখবর দাও, প্রভু। শেষতক বাংলাদেশ একটা টি-টোয়েন্টি জিতল। সাকিব আল হাসান ম্যাচসেরা হলেন। জিম্বাবুয়ের বিরুদ্ধে। তবুও তো জয়। জিম্বাবুয়ের বিরুদ্ধে বলেই জয় ছাড়া অন্য কিছু নিতে পারি না। এরই মধ্যে আরেকটা সুখবর এল। রেশমার অক্ষত অবস্থায় ১৬ দিন পরে রানা প্লাজার ধ্বংসস্তূপের নিচ থেকে ফিরে আসা। আমাদের মনে হলো, রেশমার সঙ্গে যেন আমরা সবাই বেঁচে উঠলাম। যেমন প্রতিবার প্রতিটি অপঘাত মৃত্যুর খবরে এক-একবার করে মরে যাচ্ছিলাম। ভেতরে-বাইরে। রেশমা বেঁচে থেকে যেন বলে উঠলেন, আমরা মরিনি, আমরা মরি না। আবুল হাসানেরই কবিতার লাইন বিড়বিড় করে বলি: ‘মারী ও মড়কে যার মৃত্যু হয় হোক, আমি মরি নাই, শোনো, কেউ কোনোদিন কোনো অস্ত্রে আমার আত্মাকে দীর্ণ মারতে পারবে না।’ কিংবা ‘আমার অনলে আজ জাগো তবে হে জীবন, জয়শ্রী জীবন।’ একজন বললেন, শাহীনাও বাংলাদেশ, রেশমাও বাংলাদেশ। শাহীনাকে আমরা বাঁচাতে পারিনি। এটা যেমন সত্য, রেশমা বেঁচে আছেন, আর তাঁকে উদ্ধার করা গেছে, এটাও সত্য। এই দুই সত্য মিলেও বাংলাদেশ। আরেকজন বললেন, না, রেশমাই বাংলাদেশ। আমরা মরি না। আমরা বেঁচে থাকি। কী জানি, এসবই তো কাব্য করে বলা কথা। এই রকম অসহায় মৃত্যু তো আগেও দেখেছি মানুষের। হয়তো এই রকম হাজারে হাজারে নয়। কিন্তু দেখেছি তো! একবার এক রাশান সাবমেরিনে অনেক কজন নাবিক আটকা পড়েছিলেন। সারা পৃথিবী জানল ওঁরা মারা যাচ্ছেন। কিন্তু তাঁদের উদ্ধার করা গেল না। ১১৮ জন নাবিক মারা গেলেন। সেটা এই সহস্রাব্দেরই কথা। মানুষের ক্ষমতা কত সীমিত। ধ্বংসের ক্ষমতা অপরিসীম, রক্ষা করার ক্ষমতা আছে সামান্যই। নিউইয়র্কের টুইন টাওয়ারে বিমান হামলার পর উদ্ধারকর্মীরা গিয়েছিলেন সেই ভবনে ছুটে, তাঁরাও মারা পড়েছিলেন। একটা মানুষকেও বাঁচানো কত কঠিন। একটা প্রাণেরও কত মূল্য। শাহীনাকে যখন বাঁচানো গেল না, উদ্ধারকর্মীরা কীভাবে কান্নায় ভেঙে পড়েছিলেন। আবার একটা মানুষ বেঁচে উঠলে যেন সমগ্র মানবতাই বেঁচে ওঠে। জেগে ওঠে। রেশমার সঙ্গে সঙ্গে যেন আমরা সকলেই বেঁচে উঠলাম। তার পরেও কেন আমরা এত মানুষ মারার জন্য উঠে পড়ে লেগেছি। কীভাবে, কত অবলীলায় আমরা মানুষকে মারছি। ইশ্। কেমন করে একজন মানুষ পারে আরেকজন মানুষকে আঘাত করতে। কেমন করে একজন মানুষ পারে আরেকজন মানুষকে হত্যা করতে! বারবার করে বলি, হিংসা নয়, আসুন, ভালোবাসার কথা বলি। নির্মলেন্দু গুণের ভাষায় বলি, আজ আমি কারো রক্ত চাইতে আসিনি, আমি আমার ভালোবাসার কথা বলতে এসেছি। শেষ পর্যন্ত ভালোবাসারই জয় হবে। হতে যে হবেই। গাব্রিয়েল গার্সিয়া মার্কেজ তাঁর নোবেল পুরস্কার ভাষণে যা বলেছিলেন তাঁর গুরু উইলিয়াম ফকনারকে উদ্ধৃত করে, নিজেকে সেটাই যেন বারবার করে বলি: “জুলুম নির্যাতন নির্বাসন সত্ত্বেও আমাদের জবাব হচ্ছে ‘জীবন’। বন্যা, মহামারি, দুর্ভিক্ষ, দুর্যোগ, এমনকি শতাব্দীর পর শতাব্দী ধরে চলে আসা অভ্যন্তরীণ যুদ্ধ—কোনো কিছুই মৃত্যুর ওপরে জীবনের সুবিধার প্রাধান্যকে দমাতে পারেনি। এ এমন এক সুবিধা, যা দ্রুত বাড়ে আর গতিপ্রাপ্ত হয়। প্রতি বছর সাত কোটি ৪০ লাখ জন বেশি জন্মায় মৃতের সংখ্যার চেয়ে, যা নিউইয়র্কের জনসংখ্যার সাত গুণ। এসব জন্মের বেশির ভাগই ঘটে কম সম্পদের দেশগুলোতে, অবশ্যই যার মধ্যে লাতিন আমেরিকা অন্যতম। অন্যদিকে সম্পদশালী দেশগুলো এমন সব অস্ত্রভান্ডার গড়ে তুলেছে, যা কেবল সব মানুষকে ১০০ বার মারতে পারে তা-ই না, এই পৃথিবীর সব প্রাণীকুলকেই ধ্বংস করতে পারে। এমনি এক দিনে আমার গুরু উইলিয়াম ফকনার বলেছিলেন, আমি মানুষের অবসান মেনে নিতে অস্বীকার করি।” মার্কেজ তাঁর ভাষণে একটা বিকল্প ইউটোপিয়া নির্মাণের আহ্বান জানিয়েছিলেন এইভাবে, ‘একটা নতুন এবং যুগান্তকারী জীবনের কল্পরাজ্য, যেখানে কেউ ধার্য করে দেবে না যে অন্যেরা কীভাবে মারা যাবে, যেখানে ভালোবাসা প্রমাণিত হবে সত্য বলে এবং সুখ হয়ে উঠবে সম্ভবপর, যেখানে শত বছরের নির্জনতার শাস্তিপ্রাপ্ত মানবজাতি শেষবারের মতো এবং চিরকালের মতো পৃথিবীতে বেঁচে থাকার একটা দ্বিতীয় সুযোগ পাবে। বাংলাদেশের মানুষেরও মৃত্যু নেই। আমাদের দরকার এমন এক বাংলাদেশ, যেখানে কেউ ঠিক করে দেবে না অন্যে কীভাবে মারা যাবে। ভালোবাসা যেখানে সত্য হয়ে উঠবে, সুখ হয়ে উঠবে সম্ভবপর। যেসব প্রাণী লেজ দিয়ে মাছি তাড়ায়, তাদের লেজে যদি কোনো কারণে নিজের মল বা ঝোল–কাদা লেগে যায়, তাহলে আর লেজ দিয়ে সে মশা–মাছি কিছুই তাড়তে পারে না। যতবার চেষ্টা করবে, ততবার তার শরীরে কাদা, মল বা গোবরের আস্তরণ পড়তে থাকে। মাছির তাতে পোয়াবারো। মল–গোবরের গন্ধে মাতোয়ারা হয়ে ঝাঁকে ঝাঁকে মাছি প্রাণীটিকে ছেঁকে ধরে। হাতি, ঘোড়া, মহিষ, গরু, ভেড়া, গাধা, দুম্বা—যেকোনো প্রাণী এই অবস্থায় পড়লে তার তখন ত্রাহি মধুসূদন অবস্থা। স্বগোত্রীয় কোনো প্রাণী তখন তাকে এই লেজেগোবরে অবস্থা থেকে উদ্ধার করতে পারে না। হাতি তার শুঁড় ব্যবহার করে শরীরে পানি ছিটায় কিংবা মহিষের মতো নেমে পড়ে জলাশয়ে। পানি পছন্দ না করা গরু আর গাধাদের মশা-মাছি তাড়ানোর চেষ্টায় লেজের গোবর ক্রমে শরীরে মাখতে থাকে। শেষ পর্যন্ত এসব প্রাণীর মালিকদেরই এগিয়ে আসতে হয় লেজটা পানি দিয়ে ধুয়েমুছে দেওয়ার জন্য। আমাদের লেজের গোবর ধুইয়ে দিতে এসেছিলেন বিশ্ব স্বাস্থ্য সংস্থার দক্ষিণ-পূর্ব এশিয়া অঞ্চলের প্রধান কীটতত্ত্ববিদ ডা. ভূপেন্দর নাগপাল। তিনি খুব স্পষ্ট করেই বলেছেন, ‘বড় বড় যন্ত্র দিয়ে দিগন্ত আচ্ছন্ন করে ধোঁয়ায় ধোঁয়াময় করার বুজরুকি দিয়ে এডিসকে ঘাড়ধাক্কা দেওয়া যাবে না। এডিস অনেক স্মার্ট মশা। ড্রেনের মধ্যে ওষুধ ছিটালে এডিস মরবে না। ওখানে সে থাকে না। তারপরও আমরা ফগিং ফগিং করে তড়পাচ্ছি। এই সাধুর ওষুধ ভালো না, ওই সাধুর ওষুধ কার্যকর, সেটা নিয়ে তর্ক করছি। সাংবাদিক ডেকে মশা ঘুমায় না জ্ঞান হারায়, তার মজমার আয়োজন করছি। মনে রাখতে হবে, ফগিং মেশিনে ছিটানো ওষুধে শুধু উড়ন্ত মশা মরে, লার্ভা ধ্বংস হয় না। উড়ন্ত মশা মারতে হলে ফজরের ওয়াক্ত থেকে কাজ শুরু করতে হবে। কারণ, মশা ওড়ে সূর্যোদয়ের পরপরই আর ঠিক গোধূলি লগ্নে সূর্যাস্তের আগে আগে। অন্য সময় ওষুধ ছিটালে কাজ হবে না। ভূপেন্দর নাগপাল বলেছেন, বাংলাদেশে সিটি করপোরেশন মশা মারতে ‘কেমোফাস’ নামে যে তরল ওষুধ ছিটায়, তার ধক এক সপ্তাহও থাকে না। কিন্তু ‘কেমোফাস’ ওষুধের দানা আছে, ওই দানা ছিটালে ২১ দিন পর্যন্ত কাজ করে। ফলে, মশার ডিম থেকে লার্ভা হতে পারে না। তাঁর মতে, বর্তমান পরিস্থিতিকে জরুরি ভিত্তিতে নিয়ন্ত্রণে আনতে হলে বাড়ির ভেতর দরজা-জানালা বন্ধ করে মশা মারার ওষুধ স্প্রে করতে হবে। খাট, চেয়ার-টেবিল ও বিছানার নিচে ওষুধ ছিটাতে হবে। যেখানে বেশি মানুষ থাকে (যেমন স্কুল), সেখানে এডিস মশা বেশি থাকে। সেখানে বেশি কামড়ায়। বলা বাহুল্য, দুই সিটি করপোরেশন এযাবৎ এডিস মশার প্রজননপ্রবণ এলাকা হিসেবে যেসব স্থান চিহ্নিত করে এসেছে, ৪০ বছরের অভিজ্ঞতাসম্পন্ন এই আন্তর্জাতিক কীটতত্ত্ববিদের তথ্যের সঙ্গে তা মেলেনি। তিনি এডিস মশার বৈশিষ্ট্য নিয়েও বেশ কিছু তথ্য দিয়েছেন। এত দিন ধারণা করা হতো, এডিস মশা বাসাবাড়ি ও আশপাশে জমে থাকা পানিতে বেশি থাকে। কিন্তু ভূপেন্দর নাগপাল জানান, এডিস মশা সবচেয়ে বেশি থাকে সরকারি পরিবহন পুলে। থানায় থানায় জব্দ করা গাড়ির স্তূপে। এসব জায়গায় সারিবদ্ধ গাড়ি, টায়ার ও পরিত্যক্ত টিউব যন্ত্রপাতিতে এডিসের বেশি লার্ভা পাওয়া গেছে। এর পরপরই এডিস থাকে হাসপাতালের নিচে খোলা জায়গায়, ছাদে, পরিত্যক্ত যন্ত্রপাতি ও আসবাবপত্রে। এ ছাড়া বিমানবন্দরের চৌবাচ্চা ও রানওয়ের আশপাশে, পার্ক, নার্সারি, ফোয়ারা, সরকারি–বেসরকারি নির্মাণাধীন ভবনে। সরকারি অফিসগুলো ছাদে এডিসের বিস্তার বেশি। এ ছাড়া বাসাবাড়ির গ্যারেজে, বাড়ির মূল ফটকের লোহার গেটের ফাঁকে, পরিত্যক্ত কমোডে, বিদ্যুতের তার আটকানোর সরঞ্জামাদিতে মশা ডিম পাড়ে। ভূপেন্দর নাগপাল তাঁর অভিজ্ঞতা থেকে জানিয়েছেন, মশা মারার সঙ্গে সঙ্গে লার্ভা ধ্বংসে মন দিতে হবে। এডিস মশার ডিম পানি ছাড়াও প্রতিকূল পরিবেশে প্রায় এক বছর টিকে থাকতে পারে। লার্ভা ধ্বংসে টেমিফস ১ গ্রাম/১০ লিটার পানিতে খুব কার্যকর, যা ব্যবহার পরিবেশ ও মানবস্বাস্থ্যের জন্য ক্ষতিকর নয়। নির্মাণাধীন ভবনের প্রজননস্থল ধ্বংস করে ৪০ শতাংশ পর্যন্ত ডেঙ্গু বিস্তার কমানো সম্ভব। কিন্তু মশা ঠিকই চিনেছে যে আমাদের লেজে পর্যাপ্ত গোবর এবং নিজে নিজে তা পরিষ্কার করতে পারছি না। হঠাৎ করে দেশের প্রশাসনযন্ত্র যেন তার বিশাল দেহটা নিয়ে নড়েচড়ে বসল। অধিকাংশ সময় আলস্য করা, শুয়ে থাকা, ঘুমানোই তার কাজ। কিন্তু কয়েক দিন হলো হঠাৎ সক্রিয় হয়ে উঠেছে প্রশাসনযন্ত্র। ডেঙ্গু মশা বধ, দুধে অ্যান্টিবায়োটিক আবিষ্কার এবং পরবর্তী কার্যক্রম ইত্যাদিতে বেশ জোরেশোরে নেমেছে সরকারের কিছু অধিদপ্তর এবং বিভাগ। অবশ্য দুধের বিষয়টিতে আ ব ম ফারুকের গবেষণা এবং হাইকোর্টের নির্দেশনা একটি মুখ্য ভূমিকা পালন করেছে। দেশের খ্যাতনামা তথা বড়লোকদের হাসপাতালে কী ধরনের কর্মকাণ্ড হয়, তা–ও জনসমক্ষে এসেছে। এ ব্যাপারে ডেঙ্গু আক্রান্ত ঢাকা বিশ্ববিদ্যালয়ের ছাত্র ফিরোজ কবিরের মৃত্যুর পরেও অতিরিক্ত অর্থ আদায়ও একটি বড় কারণ। কিন্তু এসব তো হরদম চলে আসছে। কখনো এর বিরুদ্ধে প্রতিকারমূলক ব্যবস্থা সরকার নেয়নি। ২২ ঘণ্টায় যে অর্থ আদায় করা হয়েছে, তার চেয়েও অনেক বেশি অর্থ এসব হাসপাতাল ছয়-সাত ঘণ্টায় আদায় করে। মৃত্যুর পর অসহায় মানুষ অর্থ জোগাড় করতে পারে না, লাশের আশায় বসে থাকে। সারা দেশ এখন প্রাইভেট ক্লিনিক ও প্রাইভেট হাসপাতালে ভরে গেছে। প্রিভেন্টিভ মেডিসিন, কমিউনিটি মেডিসিন সব সময়ই উপেক্ষিত হয়েছে। জনসংখ্যা বেড়েছে, ডাক্তার বেড়েছে, হাসপাতাল বেড়েছে, তার সঙ্গে সঙ্গে বেড়েছে রেকর্ডসংখ্যক ওষুধ কোম্পানি, নিশ্বাস বন্ধ করা দূষিত বায়ু ও ভেজাল খাবার। শেষ পর্যন্ত দুধেও পাওয়া গেল অ্যান্টিবায়োটিক। এতে প্রমাণিত হলো এই বিষয়গুলোর ওপর সরকারের নজরদারি নেই। ছোটবেলায় দেখেছি, স্বাস্থ্য বিভাগের লোক প্রায় নিয়মিতই একটি ছোট্ট যন্ত্র নিয়ে দুধ পরীক্ষা করছে এবং পরীক্ষায় খারাপ ফল এলে দুধ ওখানেই ফেলে দিচ্ছে। কিন্তু এখন এত বৈজ্ঞানিক ব্যবস্থা থাকা সত্ত্বেও শিশুখাদ্যসহ ভেজাল প্রতিরোধে কোনো ব্যবস্থা নেওয়া হয় না। বিশ্ববিদ্যালয়ের ছাত্র ফিরোজ কবিরের মৃত্যুতে হাসপাতালের লাগামহীন লোভের বিষয়টি মানুষ জানতে পারল। ঝড় থেমে গেলে আবার পূর্বাবস্থায় ফিরে যাবে সবকিছু। হাসপাতাল, ক্লিনিক ও ডায়াগনস্টিক সেন্টার ব্যবসা এখন রমরমা। যাঁরা ভিন্ন ব্যবসায় ছিলেন, তাঁরাও হাসপাতাল ব্যবসায় ঝুঁকে পড়ছেন। এই সঙ্গে চিকিৎসকেরাও উচ্চ ফি নিয়ে রেকর্ডসংখ্যক রোগী দেখছেন। কোনো কোনো চিকিৎসক একজন রোগীর পেছনে ৪০ থেকে ৫০ সেকেন্ডের বেশি সময় দেন না। তাঁদের ফি নির্ধারণ করার ব্যবস্থা সরকারের নেই। আমাদের দেশের নীতিনির্ধারকদের অনেকে অবশ্য বাংলাদেশি চিকিৎসকদের কাছে চিকিৎসা নেন না। ভারত, ব্যাংকক, সিঙ্গাপুর এসব জায়গায় ছোটেন। এ ছাড়া কালোটাকার মালিকদের জন্য ওই সব দেশে চিকিৎসা আশীর্বাদস্বরূপ। কালোটাকা সাদা করা যায় এবং টাকা পাচারও করা যায়। কিন্তু অনেকেরই জানা নেই যে সেখানকার চিকিৎসাব্যবস্থাও প্রতারণামূলক। ব্যাংককের একটি হাসপাতালে প্রখ্যাত চলচ্চিত্রকার আমজাদ হোসেন মারা গেলেন। মাননীয় প্রধানমন্ত্রী এয়ার অ্যাম্বুলেন্স ও চিকিত্সার জন্য টাকাও দিলেন। কিন্তু মাত্রাতিরিক্ত বিল নিয়ে এমন একটা সংকট বাধল যে লাশই আনা যাচ্ছিল না, শেষে অনেকের মহানুভবতায় বাকি টাকা জোগাড় করতে হলো। অথচ তাদের দেওয়া চুক্তি অনুযায়ী তারা কাজও করেনি। এসব বিষয়ে টাকাওয়ালা মানুষেরা ওই সব হাসপাতালের বিরুদ্ধে ব্যবস্থা নেওয়ার কথা ভাবতে পারেন। অনেক উন্নত দেশে এমন নজির আছে যে রোগীর মৃত্যুর পর বিনা অর্থেই ছেড়ে দেওয়া হয়। আমাদের দেশেও এ রকম আইন করা জরুরি। আজকে দুধের বিষয়ে হাইকোর্টের নির্দেশনার পর ভোক্তা অধিকার অধিদপ্তর কাজে নেমেছে। শুধু দুধে নয়, প্রতিটি খাদ্যের জন্য বিশদ ও জোরদার ব্যবস্থা নেওয়া প্রয়োজন। এমন ব্যবস্থা নেওয়া প্রয়োজন, যাতে প্রতিষ্ঠানগুলো আগে থেকেই সচেতন হতে পারবে। গুরুতর অপরাধ হলে মোটা অঙ্কের জরিমানাসহ কঠোর শাস্তি নিশ্চিত করতে হবে। মেয়াদ উত্তীর্ণ খাদ্য বা ওষুধ বিক্রি করার জন্যও গুরুতর শাস্তির ব্যবস্থা থাকা দরকার। এবং এই ব্যবস্থাগুলো জনসমক্ষে হতে হবে, যাতে জনগণ সব জায়গা থেকেই জবাবদিহি পেতে পারে। এডিস মশা দু-এক দিনের মধ্যে বাসা বাঁধেনি, এর বংশবিস্তার হয়েছে অনেক দিন ধরেই। তার এই বংশবিস্তারের ইতিহাস কি সিটি করপোরেশনের মশানিরোধ বাহিনীর কাছে অজানা? অজানাই যদি হবে, তবে এই বিভাগটি রেখে কী লাভ? আমার ধারণা, সিটি করপোরেশনকে নাগরিকেরা যে বিপুল পরিমাণ কর দিয়ে থাকেন, তার বিনিময়ে তাঁরা কিছু পান না। সেবা না পেলে ভবিষ্যতে নাগরিকেরা ট্যাক্স না দেওয়ার কথাও ভাবতে পারেন। শিখ নেতা ভিন্দ্রানওয়ালে স্বর্ণমন্দির আক্রমণকালে নিহত হন। স্বর্ণমন্দিরে বিপুল পরিমাণ অস্ত্রের মজুত ছিল। ভারতের নাগরিকেরা তখন বলেছিলেন ভিন্দ্রানওয়ালে বছরের পর বছর অস্ত্র সংগ্রহ করে যে বিশাল ভান্ডার করেছে, তখন বাধা দেওয়া হয়নি কেন? এখানেও সেই একই প্রশ্ন আসে। মানুষের মৃত্যু হচ্ছে, মশার সাম্রাজ্য বড় হচ্ছিল আর এদিকে সিটি করপোরেশন ও পৌরসভার মশানিরোধ বাহিনী নাকে তেল দিয়ে ঘুমিয়ে ছিল। মশানিরোধের ক্ষেত্রে নাগরিকদের সঙ্গে যৌথ উদ্যোগ ও নাগরিক চেতনাকে বাড়ানোর কোনো চেষ্টাই এত দিন তারা করেনি। সবশেষে আরেকটি বিষয়ের প্রতি দৃষ্টি আকর্ষণ করব। তিতাস ঘোষের মৃত্যুকে কেন্দ্র করে আমলাতান্ত্রিক ব্যবস্থার বিরুদ্ধে সারা দেশে প্রচণ্ড ক্ষোভের সৃষ্টি হয়েছে। বাংলাদেশের পথঘাট ভিআইপিশাসিত। এমনভাবে ভিআইপিশাসিত যে ট্রাফিক নিয়ন্ত্রণে লাল-সবুজ বাতিকে পরাভূত করে আদিম ব্যবস্থায় ট্রাফিক পুলিশের অঙ্গুলি হেলনেই চলছে। আমরা জানি, পৃথিবীর যেকোনো সভ্য দেশে সবচেয়ে বড় ভিআইপি হচ্ছে অ্যাম্বুলেন্স, সেই অ্যাম্বুলেন্স একজন যুগ্ম সচিবের জন্য পার হতে পারবে না, এটা কোন আদিম ব্যবস্থা? শিশুটি তার জীবন দিয়ে এই ব্যবস্থার অবসান ঘটাক, এটুকু তো কামনা করতে পারি। তাই বলতে চাই, রাষ্ট্র যেমন চিরদিনের, তেমনি রাষ্ট্রযন্ত্রের দেখাও যেন চিরদিন পাই। মাঝে মাঝে পাই এবং পাওয়ার চেয়ে আরও বেশি হারাই—এ ব্যবস্থা চলতে পারে না। অবশেষে পাহাড়ের মেয়েটি চলে গেল দেশান্তরে। আমরা জানি, প্রত্যেক মানুষের জীবনে ভিন্ন ভিন্ন গল্প থাকে। স্বতন্ত্র, হয়তোবা গোপনীয়। এমনকি আপনজনও সব মানুষের সব গল্প পুরোপুরি জানে না। বাইরে থেকে ‘সব জানে’ বলে দাবি করলেও ভেতরে সত্য নয়।
আমরা অনেক সময় পুরো কাহিনি না জেনেই মানুষকে বাছবিচার করি। চলে যাওয়ার কালে পাহাড়ি মেয়েটির সঙ্গে আমার দেখা হয়নি। ওর বন্ধুদের কাছে শুনেছিলাম, বন্ধুরা তাকে বিদায় জানাতে এই ঢাকা শহরে কয়েকজন জড়ো হয়েছিল। আমি মেয়েটির খবর জানতাম না। অন্যদের মতো আমি ওর অত ঘনিষ্ঠ ছিলাম না। এই মেয়েটি পার্বত্য চট্টগ্রামের অতি সংখ্যালঘু সম্প্রদায় থেকে উঠে এগিয়ে চলেছিল। খুব সম্ভাবনাময়, মেধাবী, প্রাণোচ্ছল, সক্রিয়। অস্ট্রেলিয়া সরকারের বৃত্তি নিয়ে মাস্টার্স শেষ করে দেশে ফিরে এসেছিল মেয়েটি। নিশ্চয়ই জন্মভূমি দেশমাতাকে কিছু দিতে। জননীর ঋণ কোনো দিন পুরোটা শোধ হওয়ার নয় জেনেও কিছু করার আকাঙ্ক্ষা ছিল মনে। কোনো এক অনুষ্ঠানে পাহাড়ি ভাষায় ওর গানও শুনেছিলাম। ঢাকায় বিভিন্ন অনুষ্ঠানে হঠাৎ দেখা হতো। পাঁচ–ছয় বছর আগে একবার জেনেভায় জাতিসংঘ অধিবেশনে ও যোগ দিয়েছিল। আমিও ছিলাম। তখন কিছু কথা হয়েছিল। মেয়েটি দেশান্তরে চলে গেল এই বর্ষায়। রাজা দেবাশীষ রায় আমাকে মেয়েটির কথা বললেন। তিনি বললেন, কী করে থাকবে আর? পরে রাজা বাবুকে আমি বললাম, আমরা যাঁরা সিনিয়র, আমাদেরও হয়তো অনেক ব্যর্থতা আছে। এই তরুণ বন্ধুদের মনের খবর আমরা হয়তো রাখতে পারিনি। ওদের হতাশায় ও কঠিন সময়ে একটু ভালোবেসে হয়তো পাশে দাঁড়াতে পারিনি। ছুটে চলা এই নিষ্ঠুর শহরে একটু অবসরে, শান্ত নিরিবিলি পরিবেশে প্রাণ খুলে ওদের কথা শুনতে পারিনি। পরে মেয়েটিকে আমি ই-মেইল পত্র লিখেছিলাম। শুভকামনা জানিয়ে বলেছিলাম, তোমার নিকটজন না হলেও খবর পেলে তোমার বিদায়ের অনুষ্ঠানে আমি আসতাম। মেয়েটি অস্ট্রেলিয়া থেকে আমার চিঠির উত্তর দিয়েছিল। ২০১৭ সাল পর্যন্ত তার ভাবনা ছিল সে দেশেই থাকবে, কোথাও যাবে না। পরবর্তী সময়ে অর্থনৈতিক ও রাজনৈতিকভাবে খুব কঠিন সময় পার করছিল সে। মেয়েটি লিখেছে, ‘আমার দেশ ছেড়ে চলে আসাটা দুঃখময়। ইট ইজ স্যাড ফর মি।’ আবার বলেছে, ‘জীবনে অবাক বিস্ময়কর মুহূর্ত আসে, জীবন পরিবর্তনশীল। আমি পরিবর্তনকে সেলিব্রেট করতে চাই।’ ওর উত্তরে আমি লিখলাম, তাই হোক, ওখানে পরবাসে জীবন হোক আনন্দময়। আবার বললাম, ওখানে কখনো যেন তোমার নিজকে নিঃসঙ্গ, একাকী মনে না হয়। তোমার যেন অনেক বন্ধু, নতুন বন্ধু, ভালো বন্ধু জোটে নতুন দেশে। তোমাকে যেন চারপাশ ঘিরে রাখে তোমার বন্ধুরা, সব সময়। মাদার তেরেসা বলতেন, সবচেয়ে বড় দারিদ্র্য হলো নিঃসঙ্গতা, সঙ্গীহীন মানুষের চেয়ে গরিব ও দুঃখী পৃথিবীতে কেউ নেই। আজ আমি ভাবি, এখানে, এই পাহাড় দেশে তরুণদের কত অনিশ্চয়তা! গত বছর একটি মেয়ে ঢাকা বিশ্ববিদ্যালয়ের ছাত্রী ছিল, পড়াশোনা শেষে আইন পেশায় ঢুকেছিল উচ্চ আদালতে, হঠাৎ চলে গেল জার্মানি। রাজা দেবাশীষ রায় বললেন, ওর নাম নাকি পাহাড়ে কোনো এক হত্যা মামলায় ঢোকানো হয়েছিল। আমি জানি অস্ট্রেলিয়া সরকারের বৃত্তি নিয়ে যে পাহাড়ের মেধাবী সন্তানেরা উচ্চশিক্ষা শেষে দেশে ফিরে এসেছিলেন অনেক আশা নিয়ে, তাঁদের অনেকেই আবার ফিরে চলে গেছেন অস্ট্রেলিয়া অথবা অন্য কোনো দেশে। বহু বছর আগে আমি ঢাকা বিশ্ববিদ্যালয়ে পড়ার সময় শামসুন্নাহার হলের একটি পাহাড়ি মেয়ের কথা লিখেছিলাম ‘কোচপানা রাঙামাটি’ কলামে। পরে জেনেছি, এই মেয়েটিও বিসিএস করে সরকারি চাকরি ছেড়ে চলে গেছে মেলবোর্নে। কী আশায় ওদের খেলাঘর বাঁধতে বলব এখানে বেদনার বালুচরে! কেন, কী করে ওদের বলব, এভাবে যেয়ো না, থাকো? আজ বুকে বিশাল শূন্যতা অনুভব করি। শূন্যতার করুণ হাহাকার। আমার গ্রামে গেলে দেশের সহজ সরল মানুষদের জীবন দেখি। কত শান্ত ও সহনশীল, নীরব সব মানুষ। একদিকে উন্নয়নের প্রচণ্ড আস্ফালন, অন্যদিকে ব্যাপক বৈষম্যের হাহাকার। হুমায়ুন আজাদের ‘কথা দিয়েছিলাম তোমাকে’ কবিতা আজও মনে পড়ে: ‘কথা দিয়েছিলাম তোমাকে/ রেখে যাব পুষ্ট ধান, মাখনের মতো পলিমাটি, পূর্ণ চাঁদ/ ভাটিয়ালি গান, উড্ডীন উজ্জ্বল মেঘ, দুধের ওলান/ মধুর চাকের মতো গ্রাম/ জলের অনন্ত বেগ, রুই মাছ/ পথপাশে সাদা ফুল, অবনত গান/ আমের হলদে বন/ জলপদ্ম, দোয়েল, মৌমাছি। তোমার জন্য রেখে যাচ্ছি নষ্ট ধানের ভেতরে পুঁজ/ টায়ারের পোড়া গন্ধ, পঙ্কিল তরমুজ/ দুঃস্বপ্ন আক্রান্ত রাত আর আলকাতরার ঘ্রাণ/ পথনারী, বিবস্ত্র ভিখারি। শুকনো নদী, বিষ, আবর্জনা।’ আমি বহুবার বলেছি, রাষ্ট্র যেন এই ভিন্ন ভিন্ন জাতির মানুষদের পাহাড়ের চোখ দিয়ে শুধু নয়, অন্তর্দৃষ্টি দিয়ে দেখার চেষ্টা করে। সম্ভব হলে সংখ্যাগরিষ্ঠ মানুষেরা যেন সংখ্যালঘুদের যন্ত্রণাকে চোখ আর হৃদয় দিয়ে দেখতে শেখে। হয়তো এমন দিন আসবে যখন এই দেশান্তরে চলে যাওয়া মেয়েরা ফিরে ফিরে আসবে জন্মভূমিতে, পাহাড় দেশে, সব অভিমান ভুলে, সাঁঝের বেলা পাখি নীলিমা ভ্রমণ শেষে যেভাবে নীড়ে ফেরে। একটা রিকনসিলিয়েশন হবে। তখন আমাদের রাষ্ট্র হয়ে উঠবে অনেক বেশি মানবিক ও কল্যাণমুখর রাষ্ট্র। ভেবে কষ্ট পাই, কেন আমাদের প্রিয়জনেরা এভাবে দেশ ছেড়ে চলে যায়? পাকিস্তান রাষ্ট্রে ভিটাবাড়ি ছেড়ে আমার তিন কাকা মেঘালয়ে দেশান্তরি হয়েছিলেন। আর ফেরেননি। স্বাধীনতার সুবর্ণজয়ন্তীতে এসে ভিন্নভাবে হলেও কেন আমাদের স্বজন হারানোর পালা শেষ হয় না। গত শতকের পঞ্চাশ কিংবা ষাটের দশকে দুই মহলের সামনের প্রশস্ত বাগানের মধ্য দিয়ে দুই পরিবারের সদস্যরা দেয়াল তুলে বাহিরমহল ও অন্দরমহলকে আলাদা করেন। বর্তমানে বাহিরমহলের নাবালক মিয়ার নাতি এ এম ইমরান। অন্দরমহলে বসবাসরত আবুল হাসনাতের বংশধরেরা সম্প্রতি তাঁদের অংশের পুরোনো স্থাপনা ভেঙে বহুতল ভবন নির্মাণের কাজ শুরু করলেও এ এম ইমরান সেই পথ মাড়াননি; বরং প্রাচীন ঐতিহ্যকে টিকিয়ে রাখতে এবং বিকল্প কিছু করার অভিপ্রায় থেকে চালু করেছেন চমকপ্রদ এই রেস্তোরাঁ। গত বৃহস্পতিবার ইমরানের মালিকানাধীন বাহিরমহলে গিয়ে চোখে পড়ে কাচের কারুকাজ করা নকশাদার স্তম্ভ, উঁচু সিলিংয়ের সঙ্গে সাযুজ্য রেখে বড় বড় দরজা-জানালা, নকশাদার রেলিং। বিশাল হলরুমে সাজিয়ে রাখা শতবর্ষী আসবাব। সেখানে শোভা বাড়াচ্ছে তুরস্ক থেকে আনা পুরোনো ঝাড়বাতি। সোনার প্রলেপ দেওয়া দুই শ বছরের পুরোনো পবিত্র কোরআন শরিফ, মরচে পড়া তলোয়ার, হাতে লেখা ফারসি পুস্তক, পৃথিবীর নানা দেশ থেকে সংগ্রহ করা আতরদানি, দুষ্প্রাপ্য সব ছবি ও শিল্পকর্মসহ নানা উপকরণ বাড়িটির ঐহিত্যের জানা দিচ্ছে। পাশেই খাবার ঘর। ভবনের পরের অংশটুকু নতুন করে বানানো। কথায় কথায় জানা গেল, একসময় এই বাড়িতেই আতিথেয়তা নিয়েছিলেন কবি কাজী নজরুল ইসলাম, শিল্পী এস এম সুলতানসহ অবিভক্ত ভারত ও পাকিস্তানের প্রথম সারির রাজনৈতিক নেতারা। পঞ্চাশের দশকে যুক্তফ্রন্টের বেশ কয়েকটি বৈঠকও হয় এই বাড়িতে। আলোকচিত্রী ওয়াকার এ খান সংকলিত ‘রেয়ার ফটোগ্রাফস অব ইস্টার্ন বেঙ্গল’–এর অনেক আলোকচিত্রে এবাড়ি-ওবাড়ির সদস্যদের সঙ্গে তৎকালীন অনেক প্রভাবশালী ব্যক্তির ছবি দেখা যায়। কালের নানা ঘটনার সাক্ষী সাহেব বাড়ির এই অংশকে রেস্তোরাঁয় রূপ দেওয়ার কারণ জানতে চাইলে এ এম ইমরান বলেন, ‘মূলত সৌন্দর্য, আতিথেয়তা ও বিভিন্ন সময়ের গুরুত্বপূর্ণ মানুষদের আনাগোনার কারণে আমাদের এই বাড়ি বিখ্যাত হয়েছিল। রেস্তোরাঁ চালুর আগে এখানে অনেক দেশের কূটনীতিকেরা এসেছেন। বিশ্ববিদ্যালয় পর্যায়ের স্থাপত্য বিভাগের শিক্ষার্থীরা এই বাড়ি এখনো দেখতে আসেন। তাই অনেক ব্যক্তি ও স্থাপত্য নিয়ে কাজ করে এমন সংগঠনের পক্ষ থেকে আমাকে পরামর্শ দেওয়া হয় এমন ধরনের কিছু একটা করার, যাতে কিছু আয়ের পাশাপাশি ভবনের ইতিহাসটাকেও ধরে রাখা যায়।’ তবে এটাকে প্রথাগত কোনো রেস্তোরাঁ বলতে নারাজ ইমরান। তাঁর মতে, ইতিহাস–ঐতিহ্যের প্রতি যাঁদের আলাদা টান আছে, তাঁরাই মূলত এখানকার ভোক্তা। দর্শনার্থীরা এখানে আসেন, সবকিছু ঘুরে দেখেন আর পরিবারের সদস্যদের রান্না করা খাবার পারিবারিক প্রতিবেশে উপভোগ করেন। এখানে বাণিজ্যিক ব্যাপারটা মুখ্য নয়। গতকাল ইমরানের সঙ্গে কথা বলার সময় সেখানে দর্শনার্থী হিসেবে হাজির ছিলেন পর্যটন খাতের প্রতিষ্ঠান এক্সিলেন্স এশিয়া লিমিটেড ও হলিডেজ ডট কমের দুই স্বত্বাধিকারী এ বি সিদ্দিক ও মো. হাফিজুর রহমান খান। এ বি সিদ্দিক বলেন, ‘আমার ধারণা, কোনো ঐতিহ্যবাহী ভবনকে কেন্দ্র করে এমন উদ্যোগ বাংলাদেশে প্রথম। এখানে এসে ঐতিহ্য ও আতিথেয়তার মিশেলে যে চমৎকার অভিজ্ঞতা হলো, তা আমরা ছড়িয়ে দেওয়ার চেষ্টা করব।’ এদিন দুপুরে অতিথিদের জন্য পরিবেশন করা খাবারের তালিকায় ছিল জাফরানি পোলাও, ডিমের শাহি কোরমা, আনারস ইলিশ, মুরগির মাংসের চপ, কাঁচকলার চপ, মুরগির রোস্ট, সালাদ এবং ঘরে বিশেষ প্রক্রিয়ায় বানানো বোরহানি। ইমরান জানান, রাতের অতিথিদের জন্য আলাদা বন্দোবস্ত থাকবে। এই বাড়িতে এক দিনে একই মেন্যু দুবার পরিবেশনের রেওয়াজ নেই। এই রেস্তোরাঁয় খেতে হলে যোগাযোগ করতে হবে ন্যূনতম তিন দিন আগে। সর্বনিম্ন পাঁচজন ও সর্বোচ্চ ২০ জনের একটা দলের জন্য দুপুর অথবা রাতের খাবারের ফরমাশ করা যাবে। গত মাসে ব্যাংকক গিয়েছি একটা কনফারেন্সে। বিমানবন্দর থেকে হোটেলে যাচ্ছি। আমার অভ্যাসমতো ট্যাক্সিচালকের সঙ্গে আলাপ জুড়ে দিলাম। থাইল্যান্ডের প্রয়াত রাজা ভুমিবলকে ভালোবাসত মানুষ। কেমন ছিলেন তিনি? গুড গুড! নতুন রাজা মাহা কেমন? কয়েকবার প্রশ্ন করার পর অনুচ্চ স্বরে বলেন: নট গুড! কেন নট গুড, এ নিয়ে আর কথা বলতে রাজি হলেন না ট্যাক্সিচালক। থাইল্যান্ডের নতুন রাজাকে নিয়ে আমার আগ্রহের কারণ ছিল। তিন বছর আগে ভুমিবলের মৃত্যুর পরই মাহা ভাজিরালংকর্ন রাজা হিসেবে ঘোষিত হন, এ বছর ৪ মে রাজা হিসেবে তাঁর আনুষ্ঠানিক অভিষেক হয়। এ সময় তাঁকে নিয়ে লেখা বিভিন্ন ফিচার পড়ে হতবাক হয়ে যাই আমি। মাহা রাজা হওয়ার আগে পরিচিত ছিলেন ভোগবিলাসে মত্ত খামখেয়ালি রাজপুত্র হিসেবে। ২০১৬ সালে রাজা ঘোষিত হওয়ার পর তাঁর বিভিন্ন খামখেয়ালির আরও বেশি মূল্য দিতে হয় দেশটিকে। অভিষেকের কিছুদিন আগে তিনি যাঁকে বিয়ে করেন, তাঁর সেই চতুর্থ স্ত্রী ছিলেন একজন বিমানবালা। প্রেমে পড়ার পর তিনি তাঁকে একবারে লেফটেন্যান্ট জেনারেল পদবি প্রদান করেন এবং বানিয়ে দেন রাজকীয় নিরাপত্তা বাহিনীর উপপ্রধান। এর আগে ক্রাউন প্রিন্স থাকাকালে তিনি তাঁর অতি আদরের পোষা কুকুর ‘ফু-ফু’কে বানিয়ে দেন বিমানবাহিনীর এয়ার চিফ মার্শাল! পুরোপুরি পাগলাটে ব্যাপার-স্যাপার। কিন্তু এই ‘পাগলকে’ নিয়ে একটা কথা বলার অধিকার নেই থাইল্যান্ডের মানুষের। ‘লেসে ম্যাজেস্টি’ আইনে তাঁর কোনো সমালোচনা কঠোর শাস্তির অপরাধ সেখানে। জবাবদিহি না থাকলে কোন পর্যায়ে চলে যান শাসকেরা, তার একটি বড় উদাহরণ থাইল্যান্ডের ‘সীমিত ক্ষমতার’ রাজা। বাইরের পৃথিবীতে একই সময়ের ভালো উদাহরণও আছে। ইউক্রেনের নতুন প্রেসিডেন্ট ভ্লাদিমির জেলেনস্কি এমন উদাহরণ তৈরি করে আলোচিত হয়েছেন সারা বিশ্বে। এ বছর মে মাসে তিনি কমেডিয়ান (কৌতুক অভিনেতা) থেকে একবারে দেশটির নির্বাচিত প্রেসিডেন্ট হয়ে তাক লাগিয়ে দেন চারদিকে। কিন্তু আমাদের দেশে তিনি আলোচিত হন তাঁর একটি নির্দেশের কারণে। নির্দেশটি ছিল, সরকারি দপ্তরে প্রেসিডেন্ট, অর্থাৎ তাঁর কোনো ছবি থাকবে না এখন থেকে। ছবি থাকবে সরকারি কর্মকর্তাদের সন্তানদের। তাঁর ব্যাখ্যা হচ্ছে, এসব ছবি সামনে থাকলে বরং বেশি নিষ্ঠার সঙ্গে কাজ করবেন তাঁরা। সত্যি তা হবে কি না, সেটি গবেষণার বিষয়। কিন্তু নতুনভাবে চিন্তা করতে পারেন কোনো শাসক, সম্মান করতে পারেন তাঁর নাগরিকদের মর্যাদাবোধকে, এ সংবাদের সর্বজনীন আবেদন ছিল বলেই আমরাও আগ্রহী হয়ে উঠেছিলাম তা ফেসবুকে শেয়ার করতে! ‘পাগলা’ রাজা আর ‘কমেডিয়ান’ প্রেসিডেন্টকে নিয়ে আরেকটু আলোচনার প্রয়োজন আছে। কারণ, তাঁদের ঘিরে ঘটা বিভিন্ন ঘটনায় প্রতিফলিত হচ্ছে পৃথিবীর বহু অঞ্চলের মানুষের সংকট আর সম্ভাবনা দুটোই। থাইল্যান্ডে রাজার সম্মান রক্ষার আইনটি রয়েছে দেশটির ১৯০৬ সালের ক্রিমিনাল কোডে। সেখানে বলা হয়েছে, কেউ রাজা, রানি ও রাজার উত্তরাধিকারীকে মানহানি বা অসম্মান করলে তাঁর তিন থেকে পনেরো বছরের জেল হবে। কিন্তু কিসে রাজার অসম্মান হবে, সেটাই সেখানে ব্যাখ্যা করা হয়নি। বরং এই আইনে রাজার অসম্মান হয়েছে, এ অভিযোগে যেকোনো ব্যক্তিকে মামলা করার অধিকার দিয়ে এবং অপরাধটিকে জামিন অযোগ্য হিসেবে বর্ণনা করে এর অপব্যবহারের অবাধ সুযোগ রাখা হয়। ফলে থাইল্যান্ডে রাষ্ট্রীয় ক্ষমতা নিয়ে সেনাবাহিনী, রাজনীতিবিদ ও বড় ব্যবসায়ী চক্রের মধ্যে যে দ্বন্দ্ব বা আঁতাত হয় প্রায়ই, তার একটি খুঁটি হিসেবে সহজে ব্যবহার করা সম্ভব হয় এটিকে। ২০১২ সালে থাইল্যান্ডে পুনরায় ক্ষমতা দখল করে সেনাবাহিনী তা-ই করা শুরু করে। অভিযোগ রয়েছে যে এরপরই রাজার সম্মান রক্ষার আইনটি তারা ব্যাপকভাবে প্রয়োগ শুরু করে মূলত রাজনৈতিক প্রতিপক্ষ ও ভিন্নমতাবলম্বীদের দমনের কাজে। পরের পাঁচ বছরে ১৩৪টি মামলায় ১৭৮ জনের বিরুদ্ধে এ অভিযোগ আনা হয় এবং এর মধ্যে মাত্র ৫ শতাংশ শাস্তি এড়াতে সক্ষম হয়। দুজন অবসরপ্রাপ্ত সামরিক কর্মকর্তার আনা মামলায় এই আইনে ২০১৭ সালে ৮৫ বছর বয়স্ক একজন প্রসিদ্ধ ভিন্নমতাবলম্বীর বিরুদ্ধে চার্জশিট দাখিল করা হয়। তাঁর অপরাধ, তিনি ২০১৪ সালে একটি বক্তৃতায় ১৬ শতাব্দীর এক থাই রাজা একটি দ্বন্দ্বযুদ্ধ আসলেই করেছিলেন কি না, এ প্রশ্ন তুলেছিলেন! এই আইনের অপব্যবহার হতো আগেও। দেড় শ বছর আগের এক সাবেক রাজার আমলে দাসপ্রথা নিয়ে কথা বলার দায়ে ২০০৭ সালে এই আইনে শাস্তি পান একজন রাজনীতিবিদ। কারণ, সাবেক রাজাদের নিয়ে অবমাননাকর কিছু বলা মানেও বর্তমান রাজতন্ত্রকে ক্ষতি করা! এই রায় দেন স্বয়ং সুপ্রিম কোর্ট! সিংহাসনে মাহার উত্তরাধিকারী হিসেবে নিশ্চিত হওয়ার পর আইনটির প্রয়োগ শুরু হয় সরাসরি তাঁর স্বার্থসংশ্লিষ্ট বিষয়ে। যেমন ২০১৪ সালে মাহা তাঁর তৃতীয় স্ত্রীকে ডিভোর্স দেওয়ার পরপরই তাঁর মা-বাবাসহ ৯ জন নিকটাত্মীয় এই আইনে গ্রেপ্তার হন, একজন জিজ্ঞাসাবাদের সময় জানালা দিয়ে পড়ে রহস্যজনকভাবে নিহত হন। মাহার অসম্মানের জন্য গ্রেপ্তার হয়ে রহস্যজনকভাবে মৃত্যু ঘটে পুলিশ, বডিগার্ডসহ আরও কয়েকজনের। গত এক বছরে রাজার প্রতি অসম্মানজনক ফেসবুক পোস্টে শুধু লাইক দেওয়ার কারণেই বিচারের মুখোমুখি হন বেশ কয়েকজন। জবাবদিহিহীন ব্যক্তিপূজাকেন্দ্রিক শাসন কত ভয়ংকর, এর উদাহরণ শুধু উত্তর কোরিয়ার মতো বাইরের পৃথিবী থেকে বিচ্ছিন্ন দেশ নয়, এমন উদাহরণ আছে থাইল্যান্ডের মতো বহু তথাকথিত ‘মুক্ত সমাজে’ও। ইউক্রেনের প্রেসিডেন্টের গল্পটা ভিন্ন। তিনি সাধারণ পরিবার থেকে আসা একজন ব্যবসায়ী ছিলেন। মানুষ তাঁকে চিনত একজন কমেডিয়ান হিসেবে। ‘সার্ভেন্ট অব দ্য পিপল’ নামক কমেডিতে তিনি স্কুলশিক্ষক থেকে ঘটনাক্রমে প্রেসিডেন্ট হয়ে যাওয়া একটি ভূমিকায় সরস অভিনয় করে নাম করেছিলেন। রাশিয়ার সঙ্গে সংঘাত এবং পূর্ব ইউক্রেনে রাশান বংশভুক্তদের বিদ্রোহে জর্জরিত ইউক্রেনে হঠাৎ করেই তিনি ঘোষণা দিয়ে বসেন প্রেসিডেন্ট নির্বাচনে দাঁড়ানোর। রাজনৈতিক ন্যূনতম অভিজ্ঞতা নেই, এমন এই প্রার্থীর নির্বাচনী প্রচারণাও ছিল প্রায় সম্পূর্ণ সামাজিক যোগাযোগমাধ্যমনির্ভর। নির্বাচনের ফলাফলে তাঁর কমেডির চিত্রনাট্য বাস্তব হয়ে ওঠে নির্বাচনে তাঁর বিপুল ব্যবধানে জয়ের মাধ্যমে। ৪১ বছরের এই অভিনেতা ক্ষমতায় এসেই চিরাচরিত শাসকদের চেয়ে তাঁর ভিন্নতা স্পষ্ট করে দেন। প্রেসিডেন্ট হিসেবে শপথ গ্রহণের পর ২০ মের ভাষণে তিনি সরকারি দপ্তরে তাঁর ছবি না রাখার অনুরোধ জানান। ‘আমি সত্যিই চাই না আমার ছবি থাকুক আপনাদের দপ্তরে। কারণ, প্রেসিডেন্ট কোনো আইকন বা আইডল নন। বরং আপনাদের সন্তানদের ছবি দপ্তরে ঝুলিয়ে রাখুন এবং প্রতিটি সিদ্ধান্ত গ্রহণ করার সময় তাদের দিকে তাকান।’ তিনি নির্বাচনে দাঁড়ানোর সময় বলতেন, মানুষ একটি ‘মানবীয় মুখ’ চায় তাদের প্রতিনিধি হিসেবে। তিনি সেই মানবীয় মুখ হয়ে উঠেছেন দ্রুত। অভিষেক ভাষণে তিনি সৎ এবং স্বচ্ছ একটি সরকার ব্যবস্থার প্রতিশ্রুতি দেন। শাসন করা নয়, যাদের কাজ হবে জনগণের সেবা করা। তাঁর কাজ সহজ হবে না। অভিজাততন্ত্র ও বড় ব্যবসায়ীরা সক্রিয় ইউক্রেনের শাসনকাঠামোতে। আছে দুর্নীতি, বেকারত্ব আর রাশিয়ার সঙ্গে 
সংঘাতের সংকটও। আর তাঁর অনভিজ্ঞতা। তিনি নিজেই তাঁর অনভিজ্ঞতার কথা বারবার অকপটে বলেন। কিন্তু এটি ঢাকতে তিনি মন্ত্রিসভায় বেছে নিয়েছেন চৌকস ব্যক্তিদের। তিনি তাই বলে সমালোচনার ঊর্ধ্বে নন। ইউক্রেনের এক বিতর্কিত কোটিপতির সঙ্গে তাঁর সখ্য বা মন্ত্রিসভায় তাঁর কমেডির লেখকের অতি 
সাম্প্রতিক অন্তর্ভুক্তি নিয়ে সমালোচনা আছে। কিন্তু তিনি বারবার এই প্রতিশ্রুতি দিয়েছেন, তিনি দেশ চালাবেন শিখে শিখে, মানুষের সম্মতি নিয়ে এবং সেবকের মনোভাব নিয়ে। সাধারণ কথা। কিন্তু কী প্রচণ্ডভাবেই না এটাই আশা করে পৃথিবীর বহু দেশের মানুষ। জেলেনস্কির মতো উত্থান সম্ভব নয় পৃথিবীর বহু অনুন্নত গণতন্ত্রে। নির্বাচনই সঠিকভাবে হয় না সেখানে। হলে কে জানে জেলেনস্কিরাই হয়তো বিজয়ী হতেন সেখানে। মাহা যদি হন একটা কণ্ঠরুদ্ধ সমাজের পাপ, জেলেনস্কি তাহলে মুক্ত সমাজের অর্জন। তাঁদের গল্প তাই প্রাসঙ্গিক পৃথিবীর বহু দেশে। বিশ্বকাপ ক্রিকেটের ফাইনালে ইংল্যান্ড আর নিউজিল্যান্ডের রান ৫০ ওভারে ছিল সমান সমান। সুপার ওভারেও ছিল সমান সমান। টুর্নামেন্টে বেশি বাউন্ডারি মেরেছিল বলে ইংল্যান্ড পেয়ে গেল বিশ্বকাপ। কিন্তু তারও আগে আম্পায়াররা একটা বড় ভুল করেছেন, যেমনটা বলেছেন আইসিসির রুল কমিটির সদস্য অস্ট্রেলিয়ার সাবেক আম্পায়ার সাইমন টফেল। বেন স্টোকসের ব্যাটে লেগে বলটা যখন সীমানা পেরোল, তখন ইংল্যান্ডের পাওনা হয়েছিল ৫ রান। আর স্টোকস তখন নন-স্ট্রাইকিং প্রান্তে থাকবেন, এটাই ছিল নিয়ম। কিন্তু আম্পায়াররা ভুল করে ৬ রান দিয়ে দেন ইংল্যান্ডকে। কিন্তু এটা নিয়ে নিউজিল্যান্ডে মোটেও কোনো ক্ষোভ-বিক্ষোভ, কুশপুত্তলিকা দাহ ঘটছে না। নিউজিল্যান্ডের প্রধানমন্ত্রী, যিনি এর আগে মসজিদে সন্ত্রাসী হামলার পর তাঁর অসাম্প্রদায়িক বর্ণবাদবিরোধী ও মানবতাবাদী কর্মকাণ্ডের মধ্য দিয়ে বিশ্ববাসীর ভালোবাসা কেড়ে নিয়েছিলেন, সেই জেসিন্ডা আরডার্ন বলেছেন, কোনো সন্দেহ নেই এটা ছিল এক অবিশ্বাস্য ম্যাচ। একটা ওভার আমাদের সবার বয়স এক বছর করে বাড়িয়ে দিয়েছে। অভিনন্দন ইংল্যান্ড। আর নিউজিল্যান্ড টিমের জন্য আমরা গর্ব ছাড়া আর কিছুই অনুভব করছি না। আহ্, কী একটা দুর্দান্ত টিম! নিউজিল্যান্ড টিমও সুপার ওভার নিয়ে, খেলার নিয়ম নিয়ে কোনো অভিযোগ করছে না। ওদের অধিনায়ক কেন উইলিয়ামসনের সুখেলোয়াড়সুলভ আচরণ, প্রকৃতপক্ষে পুরো নিউজিল্যান্ড দলেরই খেলোয়াড়ি মনোভাবের প্রশংসায় ক্রিকেট বিশ্ব সর্বদা পঞ্চমুখ! এই উপমহাদেশের কোনো দেশ, বাংলাদেশ, ভারত কিংবা পাকিস্তান যদি থাকত নিউজিল্যান্ডের জায়গায়, কী প্রলয়কাণ্ডই না ঘটে যেত! ছি ছি আইছিছি! 
ইংল্যান্ডকে চ্যাম্পিয়ন করিয়ে দেওয়ার জন্য আম্পায়ারদের কী নির্লজ্জ পক্ষপাতিত্ব! 
ফাইনাল খেলা পরিত্যক্ত ঘোষণা করুন। নিউজিল্যান্ডকে (মানে আমার দেশ) চ্যাম্পিয়ন ঘোষণা করুন। এগুলো সব ভদ্রতম স্ট্যাটাসের উদাহরণ। বেন স্টোকসের দাদাবাড়ি গিয়ে সেটা পুড়িয়ে দিয়ে আসতাম! 
আম্পায়াররা যে দেশের, সে দেশের দূতাবাস ঘেরাও কর্মসূচি দিতাম! 
তারও আগে, ওই সুপার ওভারের সময় হার্ট অ্যাটাকে মারা যেতাম অন্তত ১৫৬ জন, হাসপাতালে যেতাম ৭ হাজার ৪৪ জন। 
আমাদের পত্রপত্রিকায় লাল রঙে শিরোনাম হতো, ফাইনালের নামে কলঙ্ক! কিন্তু নিউজিল্যান্ড এসব কিছুই করেনি। নিউজিল্যান্ডের খেলোয়াড়েরা ওয়ার্ল্ড কাপ ফাইনালে হারের জন্য বিতর্কিত বিধানকে দায়ী করছে না। ইংল্যান্ডের অধিনায়ক মরগান তাঁর দেশের তরুণ ক্রিকেটারদের বলেছেন, ‘দয়া করে তোমরা নিউজিল্যান্ডের ক্রিকেটারদের আদর্শ হিসেবে অনুসরণ করো।’ আর নিউজিল্যান্ডের হিরো নিশাম টুইট করে মজা করেছেন ফাইনালে অমন হার না মানা হারের পর, ‘কিডস, ডোন্ট টেক আপ স্পোর্টস। টেক আপ বেকিং অর সামথিং। ডাই অ্যাট সিক্সটি রিয়েলি ফ্যাট অ্যান্ড হ্যাপি। (বাচ্চারা, খেলাধুলাকে বেছে নিয়ো না। রান্না করো বা আর কিছু করো। মোটা হয়ে ৬০ বছর বয়সে মারা যাও বা সুখে বেঁচে থাকো।’ তাঁর এই টুইটকে দেখা হচ্ছে একটা দারুণ রসিকতা হিসেবে, মজা হিসেবে। ওই খেলা থেকে আমরা কি আরও একটা জিনিস শিখতে পারি? দুটো দল, আসলে সেমিফাইনালে খেলা চারটা দলই শারীরিকভাবে দারুণ সমর্থ, স্বাস্থ্যবান, টগবগ করে ফোটা। অ্যাথলেট। নিউজিল্যান্ডের একেকজন খেলোয়াড় কত দূর থেকে দৌড়ে এসে ঝাঁপ দিয়ে পিছলে এগিয়ে গিয়ে বাউন্ডারি ঠেকাচ্ছিলেন, খেয়াল করেছি কি? আমরা যদি ক্রিকেটে ভালো করতে চাই, আগে আমাদের অ্যাথলেটে ভালো হতে হবে। শারীরিকভাবে সমর্থ হতে হবে। দৌড়াতে পারতে হবে, ঝাঁপাতে পারতে হবে। সাকিব আল হাসান ভালো করেছেন, কারণ তিনি ওজন কমিয়ে নিজেকে শারীরিকভাবে ফিট করেছেন, মানসিকভাবে শক্ত করেছেন এবং পাখির চোখের মতো লক্ষ্য স্থির রেখে খেলেছেন। ভুঁড়ি নিয়ে আজকের দিনের ক্রিকেটে একটা-দুটো ম্যাচে জেতা যাবে, শক্ত প্রতিদ্বন্দ্বীর বিরুদ্ধে নয়।
কর্পোরেশনের দোষ তো আছে । কিন্তু আমরা যে সুযোগ বুঝে হাজার হাজার কোটি টাকার ট্যাক্স ফাকি দিয়ে আসছি সেটাও আমরা জানি । এই ভয়ে সবাই স্যু করার সাহস পাবেনা । কারণ উলটা স্যু সে নিজে খেয়ে যাবে । আপনি স্যু করে দৃষ্টান্ত শুরু করে দিলেই পারেন । অন্যরাও ধীরে ধীরে উৎসাহিত হবে । পরিবর্তন আসবে । আমাদের সবার মনেই বিদেশে পড়তে যাওয়ার সুপ্ত কিন্তু তীব্র আকাঙ্ক্ষা কাজ করে । বিদেশে পড়ার ক্ষেত্রে খরচের ব্যাপারটা মাথায় আসে বলেই আমরা অনেকেই চাই বৃত্তি বা স্কলারশিপ এর ব্যাপারে খোঁজ নিতে । পুরো প্রক্রিয়াটি অনেক বিশদ হওয়ায় আমার ক্ষুদ্র অভিজ্ঞতা থেকে আমি চেষ্টা করবো আমার শিক্ষার্থীদের কিছুটা জানানোর । আমার লেখাটা টি পর্বে থাকবে । আজ প্রথম পর্ব । আজকে আমি আলোচনা করবো বাংলাদেশি শিক্ষার্থীদের জন্য বিদেশে পড়তে যাওয়ার স্কলারশিপ নিয়ে । পরবর্তীতে বিভিন্ন দেশে এপ্লাই করার প্রক্রিয়া ক্রেডিট ট্রান্সফার বিশ্ববিদ্যালয়ের ইন হাউস স্কলারশিপ ইত্যাদি বিষয়ে আলোচনা করবো । যুক্তরাজ্যে পড়তে যাওয়ার জন্য ব্রিটিশ সরকারের বৃত্তি এটি । অত্যন্ত সম্মানজনক এবং সেইসাথে খুবই প্রতিযোগিতামূলক । সাধারণত যারা শিক্ষকতা পেশায় নিয়োজিত থাকেন তারা এটা পেয়ে থাকেন তবে শিক্ষকই হতে হবে এমন কোনো বাধ্যবাধকতা নেই । আপনার বয়স কম হলে এবং আপনার ব্যাচেলর ডিগ্রিতে নম্বর থাকলেই আপনি এই স্কলারশিপের জন্য এপ্লাই করতে পারবেন । এক্ষেত্রে যেটা লাগবে সেটা হলো যুক্তরাজ্যের কোনো একটি বিশ্ববিদ্যালয়ে ভর্তির আনকন্ডিশনাল অফার লেটার । গুগল করলেই লিস্ট পাবেন ব্রিটেনের কোন কোন বিশ্ববিদ্যালয় কমনওয়েলথের আওতায় আছে । তারমানে আপনার আগে বিশ্ববিদ্যালয়ে ওদের নিজস্ব সিস্টেমে এপ্লাই করতে হবে আর অফার লেটার পেলেই আপনি কমনওয়েলথের জন্য এপ্লাই করতে পারবেন । দুটোর ক্ষেত্রেই এপ্লিকেশন প্রোসেস ভিন্ন । এছাড়া স্কলারশিপের ক্ষেত্রেও আইল্টসের স্কোর আপনার জন্য একটা ফ্যাক্টর হবে । কমনওয়েলথ সাধারণত ওপেন হয় নভেম্বরের দিকে । সময় থাকে ২ মাসের মতো । এটাও কমনওয়েলথের মতই কিন্তু এটার ফাণ্ডিং অর্ধেক যেই বিশ্ববিদ্যালয় এফিলিয়েটেড সেটা দিবে আর বাকি অর্ধেক দিবে কমনওয়েলথ স্কলারশিপ কমিটি । বাকিসব ক্রাইটেরিয়া একই । তবে বিশ্ববিদ্যালয়ের একটা তালিকা থাকে যে কোন কোন বিশ্ববিদ্যালয় এই শেয়ারড প্রোগ্রামের আওতায় । যুক্তরাজ্যে পড়তে যাওয়ার জন্য ব্রিটিশ সরকারের বৃত্তি । সাধারণত এনজিও কর্মী সরকারী চাকুরে বাংলাদেশ ব্যাংকের কর্মকর্তা উদ্যোক্তা এদের জন্য এই বৃত্তি । আপনার চাকরি যদি দুই বছর হয় তাহলে এটার জন্য এপ্লাই করতে পারবেন । ক্রাইটেরিয়া একই রকম । আইল্টসে ভালো স্কোর আর ইউকের বিশ্ববিদ্যালয় থেকে আনকন্ডিশনাল অফার লেটার লাগবে । মার্কিন সরকারের বৃত্তি । দারুণ প্রেস্টিজিয়াস এবং আর্থিক দিক থেকেও বেশ লাভজনক । মূল বৃত্তিটির নাম হলো ফুলব্রাইট ফরেন স্টুডেন্ট প্রোগ্রাম । এটার ক্ষেত্রে আলাদাভাবে কোনো বিশ্ববিদ্যালয়ে এপ্লাই করতে হবেনা । ফুলব্রাইটে এপ্লাই করলেই হবে । যদি আপনি বৃত্তির জন্য মনোনীত হোন তাহলে তারাই আপনাকে বিশ্ববিদ্যালয় নির্ধারণ করে দিবে । ইয়োরোপ ঘুরে বেড়ানোর জন্য এর চাইতে ভালো স্কলারশিপ আর হয়না । বিশেষ করে সায়েন্স এন্ড টেকনোলজিতে যারা পড়ছেন তাদের জন্য এটা বেশ লিউক্রেটিভ । সিজিপিএ ভালো থাকা লাগবে । এই স্কলারশিপের মজা হলো ওরা আ পনাকে ইয়োরোপের দুটো দেশের দুই বিশ্ববিদ্যালয়ে যৌথভাবে দুই বছরের মাস্টার্স ডিগ্রি করাবে । বৃত্তির পরিমাণ বেশ ভালো । কোনো চাকরির অভিজ্ঞতা লাগবেনা । বিশ্বের যেকোনো বিশ্ববিদ্যালয় থেকে আপনি আনকন্ডিশনাল অফার লেটার পেলে আপনি এটায় এপ্লাই করতে পারবেন । আইল্টস দেওয়া লাগবে । বিশ্ববিদ্যালয় অফার পাওয়ার পর আলদাভাবে এপ্লাই করতে হবে । সাধারণত জানুয়ারি ফেব্রুয়ারিতে ওপেন হয়ে এপ্রিল পর্যন্ত সময় থাকে । বিশ্বের ভালো র‍্যাংকের বিশ্ববিদ্যালয়ে ভর্তি হয়ে অফার লেটার নিয়ে এই স্কলারশিপে এপ্লাই করতে হয় । সাধারণত উন্নয়ন বিষয়ক পড়ালেখার জন্য এই বৃত্তি দেওয়া হয় । দারুণ একটা সিভি লাগবে । ফরম্যাট অনেকেই দিয়ে দেয় যেমন ইরেসমাসে আপনাকে সিভি ফরম্যাট ওরাই দিয়ে দিবে । বাকিগুলোর ক্ষেত্রে সিভি হবে সিম্পল কিন্তু বেশ ঝকঝকে । মিথ্যা কোনো ইনফরমেশন দেওয়া যাবেনা । আপনার বিশ্ববিদ্যালয়ের থিসিস সুপারভাইজর বা শিক্ষক বা আপনার কর্মক্ষেত্রের বস থেকে আপনার দুটো রেফারেন্স লেটার লাগবে । এ ক্ষেত্রে যে আপনাকে রেফারেন্স দিবে অর্থাৎ রেফারির যোগ্যতাও সেই লেভেলের হতে হবে । সে আপনার যোগ্যতা দুর্বলতা এবং পোটেনশিয়াল সম্পর্কে জানবে । কাজেই রেফারি নির্বাচনের ক্ষেত্রে সতর্ক হোন এবং আগে থেকেই সুসম্পর্ক বজায় রাখুন । নিজের যোগ্যতা দিয়ে সুসম্পর্ক বজায় রাখবেন । মাথায় রাখবেন আপনাকে কেউ কিছু মুখে তুলে খাওয়াবে না । কষ্ট করতে হবে । নিজের সাথে প্রতিযোগিতা করতে হবে । জেলা প্রশাসনের একজন এক্সিকিউটিভ ম্যাজিস্ট্রেটকে এই দায়িত্ব দেওয়া হয় । এনডিসির কাজ হলো মূলত জেলা প্রশাসন এবং জেলা সংশ্লিষ্ট সকল সরকারি বিষয়ে লজিস্টিকস সাপোর্ট দেওয়া । যেমন জেলায় কোনো ভিআইপি আসলে যথাযোগ্যভাবে তার আবাসন ও পরিবহন নিশ্চিত করা । তার সফরসঙ্গীদের আবাসন আহার ইত্যাদি নিশ্চিত করা এবং জেলার পরিবহন পুলের গাড়ি সার্কিট হাউজ ব্যবস্থাপনা শ্রদ্ধেয় ডিসি স্যারের বাংলোর তদারকি অফিসের কার কী লাগবে এক কথায় সবকিছু দেখভাল করতে হয় এই এনডিসির । এনডিসির যেই অফিশিয়াল ফোন আছে সেটা কখনো বন্ধ হয়না । রোজ কেয়ামতের দিনেও যদি কেউ ফোন করে বলে  স্যার গাড়ি লাগবে । থাকা লাগবে নরসিংদীতে । স্যার এই সমস্যা হয়েছে । সেটাও এনডিসির যেভাবেই হোক ম্যানেজ করা লাগবে । এর পাশাপাশি দাপ্তরিক কাজ এবং বিচারিক কাজ তো আছেই । আমি তখনো বুঝিনি কী এক কর্মযজ্ঞ আমার জন্য অপেক্ষা করছিলো। আমি মাননীয় প্রধানমন্ত্রীর কার্যালয়ের এটুআই থেকে মেইল ফোন কল পেতে থাকলাম । সময় গড়ায় আর মেইল ফোন কলের গতি বাড়ে । তাদের কাজ ছিলো নরসিংদীর পুরো জেলার সিক্যিউরিটি এনশিউর করা । তাদের আবাসন গাড়িসহ সকল ধরণের রিকোয়ারমেন্টের দায়িত্ব যথারীতি পড়লো আমার কাঁধে । নিরাপত্তা ইস্যু হিসেবে তারিখের প্রোগ্রামে কারা কারা থাকবে তাদের সিক্যিউরিটি ক্লিয়ারেন্সের জন্য ডিএসবি পাস করানো থেকে শুরু করে সবকিছু খেয়াল রাখতে হলো । তারিখ আসলো সেনাবাহিনীর ডগ-স্কোয়াড । ফোন দিয়ে বললো স্যার আমরা মেম্বার আর ছয়টা কুকুর থাকার ব্যবস্থা করেন । আমার তখন অলরেডি সার্কিট হাউজ ফুল । ম্যানেজ করলাম । নেভির ডাইভার দল ফোন দিয়ে বললো স্যার আমরা আসতেছি । থাকবো ম্যানেজ করেন । সেনাবাহিনীর সিক্যিউরিটি সুইপিং টিম আসলো একটা আবাসনের ব্যবস্থা করলাম তাদেরও । রাণী আসার কথা সড়ক পথে কিন্তু হেলিপ্যাড রেডি করতে হবে । গণপূর্তের নির্বাহী প্রকৌশলী মহোদয়কে বললাম স্টেডিয়ামে হেলিপ্যাড বানান । বানানো হলো । মোটরকেড এবং নিরাপত্তার দায়িত্বে থাকা অফিসারের জন্য প্রচুর গাড়ি লাগবে । করলাম ম্যানেজ । এর মাঝে হঠাত বলা হলো রাণী যদি লাঞ্চ করতে চায় তাহলে মেন্যু কী হবে । নেট ঘেঁটে ডাচদের খাবারের আইডিয়া নিলাম । আমার বউকেও বললাম হেল্প করতে । যদিও ওটা পরে আর প্রয়োজন হয়নি । রাণীর জন্য মেডিকেল টিম ফায়ার সার্ভিস ফুড এক্সামিনার সহ সকল কিছু রেডি রাখলাম । রাণীকে আমাদের জেলা প্রশাসক স্যার নরসিংদী জেলার একটা টোকেন গিফট দিবে । সেটাও রেডি করলাম । আমি ফোন রিসিভ করলাম মিনিমাম সাতশ আটশ এর মতো । আজকে যখন সবকিছু ভালোমতো শেষ হলো আর ডিসি স্যার বললেন নোমান টেক রেস্ট । অনেক ধকল গেছে আপনার । তখন মনে হলো এই চাকরির বৈচিত্র আপনাকে কখনো ঘুমাতে দিবেনা । অ্যাডমিন সার্ভিসের কাজের চাপকে বৈচিত্র হিসেবে ধরলে চাপ একটু হলেও কম মনে হবে । সেই সাথে একটা কাজের শুরু থেকে শেষ পর্যন্ত যখন আপনি নিজে জড়িয়ে থাকবেন তখন কাজ শেষে একটা তৃপ্তি পাবেনই । কাজে মগ্ন থাকাই ভাল । নিজের একটা মানসিক সন্তুষ্টির যায়গা থাকে । কাজহীন থেকে অলসভাবে শুধু বেতন তোলা মানে নিজেকে ধীরে ধীরে শেষ করে দেওয়া । দূর থেকে কাউকে ভালোবাসার মাঝে কেমন যেনো একটা শান্তি আছে । আপনি যে মানুষটাকে গোপনে ভালোবাসেন তার সবকিছুই আপনার ভালো লাগে । কিন্তু আপনি এও জানেন যে সেই মানুষটার জীবনে আপনি কখনোই নিজেকে জড়ানোর সাহস করবেন না । তার সাথে হাতে হাত রেখে হেঁটে যাওয়ার কোনো সুযোগ কিংবা ইচ্ছেও আপনার নেই । আশা নিরাশা কিংবা প্রত্যাশার কোনো পারদই আপনার এই ভালোবাসাটা নষ্ট করতে পারবেনা কেননা এই ভালোবাসা এক পাক্ষিক এবং সম্পূর্ণ আপনার মনেই পূর্ণতা পাচ্ছে প্রতিনিয়ত । এই ভালোবাসায় কারও অনুমতি লাগেনা । কাউকে সন্তুষ্ট করার ভারও নেই । এই ভালোবাসা শুধুই আপনার । আমার রুম বয় রে একদিন বললাম মোজা কিনে আইনো । সে একদম সাদা রং এর মোজা আনলো । কয়দিন পর বললাম একদম সাদা আনলা দ্রুত ময়লা হয় তো অন্য রঙের আইনো । এইবার সে একদম কালো রঙের মোজা আনলো । বাংলাদেশ জিতবে ইনশাআল্লাহ । কাছের মানুষ দ্বারা আঘাত পেলে কিছুটা মন খারাপ হলেও এটা ভেবে সুখি হোন যে কারো না কারো প্রার্থনায় আপনি অবশ্যই আছেন । কেউ না কেউ চায় আপনি স্বস্তিতে থাকেন । সুখে থাকেন । নিজের স্বপ্ন ছুঁতে পারেন । কারো না কারো প্রার্থনায় আছেন বলেই আপনি এখনো আপনি হিসেবেই বেঁচে আছেন । আপনার জন্য ভালোবাসা রইল । কালকে জুম্মা মুবারক । হাসি মুখে পাঞ্জাবি পড়ে ছবি দিয়েন । ইতিহাস থেকে মানুষ তারপরেও শিক্ষা নেয়নি । প্রথম বিশ্বযুদ্ধের ফ্রান্স জার্মান বৈরিতা টেনে নিয়েছিলো দ্বিতীয় বিশ্বযুদ্ধের দিকে । সোভিয়েত ইউনিয়নকে শায়েস্তা করার জন্য অস্ত্র অর্থ দিয়ে যে আমেরিকা আফগান মুজাহিদ বানিয়েছিলো তারই ফলাফল আল কায়েদা নামক ফ্র্যাঙ্কেন্সটাইন । বিকেএসপিতে ভর্তি করি তখন সে লিকলিকে এক কিশোর ছিল কিন্তু দারুণভাবে হাতে বল ঘুরাতে পারতো । ভালো ফিল্ডার আর আত্মবিশ্বাসী এক কিশোর ছিল । এদেশের অনেকেই জানেনা দশম শ্রেণিতে পড়া অবস্থায় উইজডনের চোখে সাকিব ছিল আগামীর বিশ্বতারকা । আমি জানার পর সাকিবকে জানাই । লাজুক ছেলেটিকে আমিই প্রথম উইজডন বিষয়ে প্রথম ধারণা দিই । অবাক হয়ে সে কিছুক্ষণ তাকিয়েছিল সেদিন । আজ সে নিজেকে চিনেছে । আজ সে বিশ্বের সেরা তারকা । মানুষের ভালোবাসা এক সময় অধিকারবোধে বাঁধা পড়ে যায় । ভালোবাসার এক পর্যায়ে মানুষ তার ভালোবাসার মানুষটাকে অধিকারবোধ দিয়ে শাসন করতে চায় । সেই অধিকারবোধ ধীরে ধীরে পছন্দ অপছন্দের তালিকায় নিয়ে আসে ভালোবাসাকে । এটা ভালোবাসার একটা সহজাত প্রবৃত্তি । ঝামেলা বাঁধে যখন মানুষ ভালোবাসা থেকে পাওয়া এই ক্ষমতাটার অপব্যবহার শুরু করে । কারণ অধিকারবোধ ব্যাপারটা তরকারিতে দিতে যাওয়া লবণের মতো । নাহলে চলবে না আবার বেশি পড়ে গেলে খাওয়া যাবেনা । বেশি অধিকার ফলাতে গেলে বাসাটাই থাকে । ভালো আর থাকেনা । তবে দেখেছি ন্যূনতম অধিকারবোধ না দেখিয়েও দিব্যি বেঁচে থাকে বেশকিছু ভালোবাসা । এসব ভালোবাসায় দাবী দাওয়া নেই । পাহাড়সম প্রত্যাশা মেটানোর চাপ নেই । নেই থাকতেই হবে এর তাড়না । এই ভালোবাসার মানুষগুলো একে অন্যের জন্য সারাজীবন বয়ে বেড়ায় একটা শব্দঃ আছি । এটা কিন্তু এক পাক্ষিক ভালোবাসাও না কারণ দুজন মানুষ বুঝে যায় তারা কখনো সামাজিক দায়বদ্ধতার দরুন কখনো এক হবেনা কিন্তু একে অন্যের জন্য থাকবে আজীবন । পেতেই হবে এমন দিব্যি এই ভালোবাসায় নেই বরং না পেলেও আছি ই এইসব ভালোবাসার মূলমন্ত্র । আমার মনে হয় মনের মানুষ এর ধারণাটা অনেকটা এরকমই । শত শত পেতেই হবে প্রত্যাশার মাঝে না পেলেও থাকবো এরকম একটা বিশ্বাস । এখন বাংলাদেশ যেটা খেলতেসে সেটা পাঁচ বছর আগেও স্বপ্ন ছিলো । অস্ট্রেলিয়ার সাথে চেজ করতে নেমে বাংলাদেশ টিকে আছে এখনো । তাও বলবো সদর্পেই টিকে আছে । দিস ইজ নট অ্যা ফেইল্যুর ফর আস । এক কালের তাবৎ বাঘা টিম সাউথ আফ্রিকা ওয়েস্ট ইন্ডিজ শ্রীলংকা খাবি খাচ্ছে আর আমরা হুংকার দিচ্ছি পাল্লা দিয়ে অস্ট্রলিয়া নিউজিল্যান্ডের সাথে । আমি প্রচণ্ড আশাবাদী মানুষ । বাবার সাথে আজকে যেরকম ছবি দিসেন সেরকম আবেগ দিয়ে বাবার কষ্ট যেনো না হয় তা অনুধাবন করেন । একজন বাবা কখন কষ্ট পায় যখন আপনি নিজেকে ভুল পথে পরিচালিত করে তিলে তিলে শেষ করেন । যখন আপনি বাবার ঘামে ভেজা শার্টের মূল্য না দিয়ে ফূর্তি করে বেড়ান ।  যখন আপনি ভুল জায়গায় নিজেকে সমর্পণ করে বাবা মাকে ভুলে যান । যখন আপনার নিজেকে গড়ার ভেতরের আগুনটা নিভে যায় । যখন আপনি ভুলে যান একটা সময় আপনার বাবাটাও শিশুর মতো আচরণ করবে । আপনার বাবা না থাকলেও তার আদর্শ আছে ।  স্বপ্ন আছে যেটা আপনি ধারণ করবেন । বাবার নীতি নৈতিকতাকে ধারণ করুন নিজের মননে । আপনার বাবা খারাপ মানুষ হতে পারে । খারাপ বাবা নয় মোটেও । সম্পর্কের কিছু কিছু বিচ্ছেদ আপনি কখনো কাগজে কলমে দেখতে পাবেন না । দেখবেন দুজন মানুষ দিব্যি ঘুরছে ফিরছে হাসছে আর সবাই তাদেরকে আদর্শ হিসেবে ধরে নিয়ে খুশির আভা ছড়াচ্ছে । বাসায় ফিরলেই দেখা যাবে রাতের শোয়ার জায়গাটুকুর মাঝখানে বিশাল জায়গা । দুজন দুপাশে একে অন্যের দিকে পিঠ দিয়ে ঘুমাচ্ছে । মাঝখানের যে বিশাল জায়গা সেটায় ক্রমে ক্রমে জমছে অবহেলা অবিশ্বাস অকৃতজ্ঞতা । কিংবা বোঝাতে না পারার কষ্ট । মুখ ফুটে কেউ কাউকে বলতে পারছেনা এই সংসার চাই না । কারণ একে তো সমাজের ভয় তার উপর ছেড়ে চলে গেলে সংকটে পড়বে নিজ নিজ অস্তিত্ব । মেয়েটার হয় সবচেয়ে বেশি ভয় স্বামীকে দেবতা মেনে নিয়ে বিয়ে করেছিলো । বিয়ের আগে প্রেমের সবটুকু অর্ঘ্য দিয়ে ভালোবেসেছিলো যে মানুষটাকে ।  সব ভেঙেচুরে পেতে চেয়েছিলো যাকে তাকে পাওয়ার পরেই বুঝলো কী অবলীলায় একটা ভুলকে জায়গা দিয়ে ফেলেছে তার মননে দেহে । মুখ ফুটে কাউকে বলার জো নেই । নির্বাক শূণ্য দৃষ্টিতে বিছানার মাঝখানের সেই বিশাল জায়গাটায় তাকিয়ে থাকা ছাড়া আর কোনো উপায়ও নেই । মেয়েটার নারীবাদী বন্ধুরা বলে ছেড়ে দে । কী লাভ এই সংসারে । মেয়েটাও জানে কোনো লাভ নেই । সব নারীবাদের থিওরিও তার জানা । তবুও সাহসটা আর হয়ে উঠেনা । তাই মনে মনে সই করে ফেলে বিচ্ছেদের কাগজে আর মরতে থাকে একটু একটু করে । মেয়েটা বুঝতে পারে মানুষ বেঁচে থেকেও একটু একটু করে মরে । মেয়েটা সারাক্ষণ প্রার্থনায় সেই সাহসটা চায় যে সাহসের বিনিময়ে একদিন ছুটে আসবে সমস্ত অপমান গ্লানি পেছনে ফেলে । জীবনে প্রথমবারের মতো আম্মুকে নিয়ে কোনো কফিশপে আসলাম । আমার মায়ের দীর্ঘ বছরের ঢাকা জীবনে শখ করে উনি কোনোদিন এভাবে বের হইসে কিনা সন্দেহ । আজকেও ধানাই পানাই করতেসিলো । একদম ধরে নিয়ে আসছি । একদিনের ছুটিতে ঢাকা আসার অন্যতম একটা উদ্দেশ্য ছিলো আম্মুকে নিয়ে বের হবো । আম্মু কফি পছন্দ করসে । আজকে আমার ঈদ । ঈদ মোবারক । ভাই ভালোবাসা ফরোয়ার্ড করার জিনিস না । এমনি ভালোবাসা নেওয়া যায় কিন্তু ফরোয়ার্ড মারা ভালোবাসা মানা যায় না । সারাদিন একজন আরেকজন রে মাইনষের স্ক্রিনশট দেখাই বেড়াস আর রেসাল্ট দিলে কস ফ্যাকাল্টি গ্রেড কম দিসে । স্ক্রিনশট না পইড়া কোর্স স্লাইড পড় তোরা । চ্যালচ্যালাইয়া  আসবে । কেমন আছো । তুমি কেমন আছো । আপনি কেমন আছেন । তুই কেমন আছিস । আমি ভাল আছি । আমি আজকে যেতে চাই । আমি কাজটা করবো । কি কর তুমি । এখন কি কর তুমি । এখন কি করবে তুমি । আজ অনেক বৃষ্টি হচ্ছে । কাল বাড়ি যাব । তোমার কথা মনে ছিল । সুখে থেকো । আমি যাব না । তোমার সাথে যাব । এত সকালে ঘুম থেকে উঠতে ভাল লাগেনা । অনেক কষ্ট হয় । পড়ালেখা মজা না । পড়ালেখা কঠিন । ঘুরতে যেতে ইচ্ছা করছে । কাল কোথায় ছিলে । বেশি বেলা করে ঘুম থেকে ওঠা ঠিক না । শরীর ভাল নেই । অনেক কাজ জমে গেছে । সন্ধ্যার দিকে আকাশ সুন্দর দেখায় । ভোরবেলা অনেক সুন্দর বাতাস থাকে এখানে । নদীর পানি শুকীয়ে যাচ্ছে । দিনকাল ভালো যাচ্ছে না আমাদের । এসব দেখে আমি কিংকর্তব্যবীমূড় । কী অবিশ্বাস ঘটনা । আশ্চর্য জনক হলেও সত্য । পৃথিবী গোল । কবে আসবে আবার । রাতে ভাত খাবো না । বেশী মোটা হয়ে গেছো । মাথার চুল পোড়ে যাচ্ছে । চিন্তার কোনো কারন নেই । সব ঠিক হয়ে যাবে । বিয়ে করবা কবে । বাসায় নিয়ে যাও । আর কতদিন বেকার থাকবে । চাকরী শুরু কর । আজকে যাবি ওখাণে । খেলার কথা মনে ছিল না । সময় দেখানোই ছিল ঘড়ির কাজ । এখনো আছে । তবে পকেটের মুঠোফোনই সে প্রয়োজন মেটাচ্ছে । তবে ঘড়ি যে শুধুই সময় দেখার জন্য নয় তা সবাই জানেন । বর্তমানে ঘড়ি হচ্ছে স্টাইল ও ব্যক্তিত্বের নিদর্শন । হাতে একটি ভালো মানের ঘড়ি আপনার ব্যক্তিত্ব প্রকাশ করতে পারে । সময় দেখার পাশাপাশি ঘড়ি এখন ফ্যাশনেরও উপকরণ । প্রথমেই ঠিক করুন আপনি কী ধরনের ঘড়ি ব্যবহার করবেন । বাজারে রয়েছে ব্যাটারিচালিত কোয়ার্টজ মুভমেন্ট ঘড়ি ও মেকানিজম মুভমেন্ট ঘড়ি । এর বাইরে আছে ডিজিটাল ঘড়ি যাতে রয়েছে প্রযুক্তির সব সুবিধা । কোয়ার্টজ মুভমেন্টে ঘড়ি প্রতি সেকেন্ডে কয়েক হাজারবার ভাইব্রেশন দেয় । এক বা দুই বছর পর ব্যাটারি পরিবর্তন করতে হয় । কোয়ার্টজ ঘড়ি বিভিন্ন ধাঁচের রয়েছে । মেকানিজম ঘড়ি ঐতিহ্যগত শৈল্পিক নিপুণতা প্রদর্শন করে । মেকানিজম ঘড়ি অটোমেটিক ও ম্যানুয়াল এই দুই ধরনের পাওয়া যায় । ডিজিটাল ঘড়িতে অ্যানালগ ঘড়ির চেয়ে অনেক বেশি ফিচার থাকে। ডিজিটাল ঘড়িতে ডিজিটাল ডিসপ্লের মাধ্যমে সব তথ্য দেখানো হয় । ডিজিটাল ঘড়ি স্মার্টফোনের সঙ্গে সংযুক্ত করা যায় । আপনার চাহিদা অনুযায়ী পছন্দ করে নিন । ডিজাইন স্টাইল ও স্থায়িত্ব অনুসারে ঘড়ি দেখতে ভিন্ন ভিন্ন রকম হয়ে থাকে । খেলাধুলা বা অন্যান্য শারীরিক কার্যক্রমের সঙ্গে মিল রেখে আবার অনেক সময় পোশাকের সঙ্গে মিল রেখে ঘড়ি পছন্দ করা হয় । স্মার্ট ফ্যাশনে চাই স্টাইলিশ হাতঘড়ি । ঘড়ির সময় ঠিক থাক আর না থাক স্টাইলিশ ফ্যাশনের জন্য হাতে ঘড়ি থাকা চাই । বসুন্ধরা সিটিতে ঘড়ি কিনতে এসেছেন সদ্য ব্যাংকের চাকরিতে যোগদানকারী আসাদুজ্জামান । তিনি বলেন হাতঘড়ি যেমন সময় দেখতে তেমনি স্টাইলের ক্ষেত্রেও ব্যাপকভাবে ব্যবহৃত হয় । প্রয়োজন আর ফ্যাশনের সম্মিলন ঘটাতেই হাতে ঘড়ি ব্যবহার করি । আগে অবশ্য সময় দেখার জন্যই ঘড়ির ব্যবহার ছিল । কিন্তু সব কাজে মুঠোফোনের আবির্ভাবে তার প্রয়োজনীয়তা কমতে থাকে । কিছুদিন এভাবে চললেও এখন ফ্যাশন অনুষঙ্গ হিসেবে আবারও হাতঘড়ি চলে এসেছে এক নম্বরে । ব্যক্তিত্ববান মানুষের প্রয়োজন আর ফ্যাশনের মিশেল ঘটেছে হাতঘড়ির চেহারা আর ব্র্যান্ডে । বর্তমানে তরুণদের পছন্দের তুঙ্গে রয়েছে মোটা চেইন আর বড় ডায়ালের ঘড়ি । কিশোরেরা বরাবরই স্পোর্টস ঘরানার ঘড়ি বেশি পছন্দ করে । কেউ আবার পছন্দের তারকার অনুকরণে ঘড়ি কিনে থাকে । হাতের সঙ্গে মানানসই ঘড়িই সব সময় পরতে হবে ব্যাপারটা ঠিক তেমন নয় । চিকন হাতেও খুব ভারী ঘড়ি বা বেল্টের ঘড়ি স্থান করে নিতে পারে । চাকরিজীবীদের জন্য ঘড়িটা খুবই গুরুত্বপূর্ণ । অফিশিয়াল পোশাকে সাজের পূর্ণতা আনতে পছন্দের একটি ঘড়ি থাকা চাই । তবে এ ক্ষেত্রে অবশ্যই নিজের চেহারা সাজ দৈহিক গঠনকে প্রাধান্য দেওয়া চাই । সবকিছুর মধ্যে আবার বাছাই করা ব্র্যান্ড নিয়েও চলে সহকর্মীদের ভেতর নীরব প্রতিযোগিতা । এখনকার হাতঘড়ির বাজারগুলোতে বিভিন্ন ব্র্যান্ডের প্রায় সব হাতঘড়িই পাওয়া যায় । ঘড়ির দাম নির্ভর করে ব্র্যান্ডের ওপর । আগে পরিবারে অনেক ভাইবোন থাকায় এবং সংসারের নানা ব্যস্ততায় মা বাবার পক্ষে ছেলেমেয়েদের অতিরিক্ত যত্ন নেওয়া অনেক সময় সম্ভব হতো না । ছোট শিশুরা পরিবারের অন্য ভাইবোনদের সঙ্গে থাকতে থাকতেই সবকিছু শিখে নিত । এখন পরিবারে সন্তানের সংখ্যা কম । বাবা মায়েরা স্বাভাবিকভাবেই একটু বেশি সচেতন থাকেন যাতে কোনোভাবেই সন্তানের পরিচর্যায় কোনো ঘাটতি না হয় । কখনো কখনো এই যত্ন এত অতিরিক্ত হয়ে যায় যে তা শিশুর জন্য বিপত্তিই বয়ে আনে । জন্মের পর ছয় মাস শিশুকে শুধু মায়ের দুধ দেওয়ার নিয়ম থাকলেও পরিবারের বয়োজ্যেষ্ঠরা এর ওপর খুব একটা নির্ভর করতে পারেন না । সন্তানের পুষ্টি ঠিকমতো হচ্ছে না এই আতঙ্কে চিনির পানি গ্লুকোজ টিনের দুধ ইত্যাদির প্রতি আগ্রহী হয়ে ওঠেন । সবচেয়ে খারাপ হলো এর ফলে শিশু ধীরে ধীরে মায়ের দুধ খাওয়ার আগ্রহ হারিয়ে ফেলে । তারপর একটু বড় শিশুকে বাড়িতে তৈরি খাবারের পরিবর্তে বাজারজাত কৌটার খাবার খাওয়াতে আগ্রহ দেখা যায় । অভিভাবকদের ধারণা বিদেশি ও দামি এসব খাবারে নিশ্চয়ই পুষ্টি বেশি । শিশু বাড়ে দ্রুত । এই অভ্যাস বাচ্চাকে বাড়িতে তৈরি করা পুষ্টিকর ও নিরাপদ খাবার থেকে বিমুখ করে বাইরের খাবারে আসক্ত করতে সাহায্য করে । এর ফলাফল রক্তশূন্যতাসহ নানা জটিলতা । আজকাল মায়েদের জীবনের একটাই লক্ষ্য যে করেই হোক শিশুকে একটু বেশি খাওয়ানো । তার জন্য জোরজবরদস্তি থেকে শুরু করে মুঠোফোন কার্টুন ইত্যাদি নানা আয়োজন করা হয় । এতে শিশু আসক্ত হয়ে পড়ে মুঠোফোন বা কার্টুনে । না দিলে চিৎকার-চেঁচামেচি করে আর খেতে চায় না । তার মানসিক বিকাশ বাধাগ্রস্ত হয় ভাবের আদান প্রদান কমে যায় । কথা বলতে দেরি করে । মমতাময়ী অভিভাবকেরা এখন শিশুদের কোনো রকম কষ্ট করাতে রাজি নন । ছোট মানুষ কষ্ট করবে এসব অজুহাতে বড়রা তাদের সবকিছুই করে দেন । যথেষ্ট বড় হওয়ার পরও মা খাইয়ে দেন । স্কুলের ব্যাগ বহন করতে দেন না । জামাকাপড় পরিয়ে দেন । ফলে শিশু কিছুই শেখে না কর্মদক্ষতারও বিকাশ হয় না । শিশুকে ভালোবাসা আদর সাহায্য সহযোগিতা অবশ্যই করতে হবে তবে কোনো কিছু নিয়ে বাড়াবাড়ি ভালো নয় । সন্তানের স্বাভাবিক বিকাশ নিশ্চিত করুন । কোনো কিছু চাপিয়ে দেবেন না । তাকে নিজের কাজ নিজে করতে দিন ভুল হলে সংশোধন করুন । সমস্যা ছাড়া জীবন হয় না । কোনো সমস্যায় ঘাবড়ে গেলে আমাদের চলে না । চলতি সপ্তাহে আপনার সামান্য কিছু সমস্যা থাকবে । এ সমস্যায় আপনার বড় কিছু ক্ষতি হবে না । সামনে এগিয়ে চলুন । নিজেকে কখনো একা ভাববেন না । আপনার সঙ্গে সবাই আছে । চারদিকে তাকালেই এ কথা বুঝতে পারবেন । দৃঢ় পায়ে সামনে চলুন । জীবনের পেছন দিকে চলা থামিয়ে দিন । চলতি সপ্তাহে আপনি সব মানসিক কষ্টকে জয় করতে পারবেন । কাজেই মনে কোনো দুশ্চিন্তা রাখবেন না । অনেক অনেক দিন আগের কথা । এই অঞ্চলে এক রাজা ছিলেন । তাঁর ছিল এক দয়াবতী রানি । এলাকার মানুষের পানীয়জলের কষ্টের কথা শুনে তিনি কষ্ট পেলেন । পণ করলেন তিনি প্রজাদের জন্য একটি দিঘি কাটবেন । যতক্ষণ না হাঁটতে হাঁটতে তাঁর পা ফেটে রক্ত বের হবে ততক্ষণ তিনি হাঁটবেন । যেখান থেকে রক্ত বের হওয়া শুরু করবে হাঁটা শুরুর জায়গা থেকে সেখান পর্যন্ত দিঘি খনন করা হবে । তিনি হাঁটতে শুরু করলেন । সবাই বুঝে গেলেন এত সহজে রানির পা ফেটে রক্ত বের হবে না । তখন পেছন থেকে কেউ একজন রানির পায়ে আলতা ঢেলে দিয়ে বলল যে রানির পা থেকে রক্ত বের হচ্ছে । রানি থেমে গেলেন । তাঁর হাঁটার শুরু থেকে সেই আলতারাঙা পা পর্যন্ত দিঘি খোঁড়া হলো । সেই থেকে প্রজারা এই দিঘির নাম দিয়েছে আলতাদিঘি । ধীরে ধীরে সে দিঘি ভরে গেল টলটলে কাকচক্ষু জলে । তাতে পদ্ম ফুটল । প্রজাদের পানীয়জলের কষ্ট শেষ হলো । তবে আমাদের দেশের এ রকম প্রায় সব বড় দিঘির সঙ্গে কিংবদন্তি জড়িয়ে আছে । এই দিঘিগুলো বহন করে চলেছে রাজা রানি জমিদারদের স্মৃতি । হয়তো আমরা তাঁদের নাম ভুলে গেছি । কিন্তু দিঘিগুলো থেকে গেছে কালের সাক্ষী হয়ে । এ রকমই একটি দিঘি নওগাঁ জেলার আলাতাদিঘি । এ দিঘি দেখতে গেলে রানির গল্পটা আপনি শুনতে পাবেন লোকের মুখে মুখে । জানতে পারবেন না । ছোট্ট একটা পরিকল্পনা করে রেখেছিলাম নওগাঁ গেলে লুকানো আভিজাত্যের পদ্মফোটা এই আলতাদিঘি অবশ্যই দেখতে যাব কোনো একদিন সকাল সকাল । তো নওগাঁ যাওয়ার পর এক সকালে বেরিয়ে পড়লাম । বাসা থেকে বেরিয়ে আলতাদিঘি যাওয়ার বাস পেলাম না । ঈদের পরদিন অন্যান্য দিনের মতো বাস থাকে না । আমিও ছাড়ার পাত্র নই । পথ চলতে শুরু করতেই পথের দুপাশের সবুজ ধানখেত দেখে মুগ্ধ হলাম । দুপাশে যত দূর চোখ যায় শুধু সবুজ আর সবুজ । সবুজ প্রান্তরের সঙ্গে মিলেমিশে আছে ঝকঝকে নীল আকাশ । দুই বাস মিলিয়ে সময় নিল দেড় ঘণ্টা । কালুপাড়া সীমান্ত ফাঁড়ির মোড়ে নামিয়ে দিল । সেখান থেকে অটোরিকশায় চেপে বসলাম । ভাঙাচোরা এবড়োখেবড়ো রাস্তার ঝাঁকুনি ভুলিয়ে দিয়েছে দুপাশের সবুজ প্রকৃতি । বেশ ঘন বন সবুজ ধানখেত আর উদাসী বাতাস। পথ চলতে রাস্তার দুপাশে গাছ আর ঘাসের ছুঁয়ে যাওয়া আর মাঝে মাঝে ভাঙা পথের ঝাঁকুনি খেতে খেতে ভীষণ অবাক করে দিয়ে চোখে পড়ল ঘন বনে ঢাকা বড় বড় গাছ । একের পর এক বাঁশঝাড়ের অন্ধকারে আচ্ছাদিত এক অভয়ারণ্য । বিস্মিত হয়ে সেদিকে তাকিয়ে ছিলাম । যেন অজানা কোনো গহিন বনের মধ্যে ঢুকে পড়েছি ভুল করে । এমন নিখাদ বনের ভেতর দিয়ে যেতে যেতে কিছু দূর পর চোখে পড়ল আলতাদিঘি অভয়ারণ্যের সরকারি সাইনবোর্ড । তার মানে প্রতীক্ষিত আলতাদিঘিতে প্রবেশ করেছি । ভাবতেই দারুণ আনন্দ হলো । সঙ্গে একধরনের অস্থিরতা । অনেক অপেক্ষার কিছু যখন সামনে আসি আসি করে আমার সব সময়ই কেমন যেন একটা অস্থির অনুভূতি হয় । এবারও তার ব্যতিক্রম হলো না । এমন নির্জন গ্রামের পথ পেরিয়ে একটা জায়গায় অটোরিকশা আমাকে নামিয়ে দিল । আমাকে দেখিয়ে দিল যে পথে নেমেছি সেই পথ ধরে সামনে এগোলেই চার পাঁচ মিনিটের মধ্যে পেয়ে যাব আলতাদিঘি । দুই থেকে তিন মিনিট হেঁটে সামনে এগিয়ে একটি বাঁক নিয়ে অন্য বাঁকে পৌঁছাতেই লোকজন দেখে কৌতূহল হলো । আমার এক পাশে গভীর বন আর অন্য পাশে গাছগাছালি । খেতের মাঝের আলের ওপারে বাঁশগাছের ফাঁকফোকর দিয়ে টলটলে জলে শেষ দুপুরের সূর্যের আলোর ঝলকানি এসে লাগল চোখে । একটু ভালো করে তাকাতেই দেখি দিঘির টলটলে জল ঢেকে রেখেছে বড় বড় সবুজ পাতায় । আর সেই বড় বড় পাতার মাঝে দাঁড়িয়ে আছে সাদা গোলাপি পদ্মের দল । দেখেই চোখ জুড়িয়ে গেল । ঝটপট রাস্তা ছেড়ে বনের ভেতর দিয়ে খেতের আল ভেঙে আলতাদিঘির পাড়ে চলে এলাম । এত বিশাল যে দিঘির এক প্রান্ত থেকে অন্য প্রান্ত ঠিকমতো দেখাই যায় না । দেখা যাবে কী করে এক কিলোমিটারের চেয়েও দীর্ঘ এই দিঘির বিস্তার । একটু ছায়া দেখে দিঘির কাছে গিয়ে বসলাম কিছুক্ষণ ভাঙা রাস্তার ঝাঁকুনির ক্লান্তি দূর করতে । কাছে গিয়ে বসতেই দেখি বড় বড় পদ্মপাতার ওপরে মুক্তোদানার মতো জলের ফোঁটা সূর্যের আলোর ঝিলিকে ঝলমল করছে । শত শত পদ্মপাতার ওপরে এমন জলের ঝিলিক পুরো দিঘিকেই যেন এক মুক্তোর আঁধার বানিয়ে ফেলেছে । কতক্ষণ ঠায় বসে ছিলাম জানি না । তবে দিঘির অপর পাশের শালবনের ফাঁক দিয়ে সূর্যের আলোর ঝলকানি চোখে পড়তেই উঠে পড়েছিলাম । রোদ থেকে উঠে পড়ে এবার দিঘির পাড় দিয়ে ধীর ধীরে হেঁটে যেতে শুরু করলাম । শুরু থেকে শেষ পর্যন্ত । দিঘির অন্য পাড়ে চলে গেলাম সীমানা ধরে । যে পাড়ের মুগ্ধতা আরও অনেক অনেক বেশি । পদ্মগুলো যেন এপাড়েই বেশি আকর্ষণীয় । বেশি মাধুর্য ছড়ানো আর অনেক বেশি আভিজাত্যের সম্মোহনী সৌন্দর্য নিয়ে জলে ভেসে আছে । একদম দিঘির পাড় ঘেঁষে পদ্মফুলের শুরু । এপাড়ে আছে বন। পাড়জুড়ে ছায়াঘেরা পথ । বসার জন্য গাছের গুঁড়ি আর ইট পাথরের বেদি । আছে ঘাটে বাঁধা ছোট ডিঙি নৌকা । নির্ধারিত অর্থের বিনিময়ে ঘুরে আসা যায় টলটলে দিঘির ঢেউহীন জলে । ছুঁয়ে দেখা যায় । শিহরিত হওয়া যায় সাদা গোলাপি পদ্মের কোমল শরীর । হাত দিয়ে সরিয়ে দেওয়া যায় পদ্মপাতায় জমে থাকা মুক্তোদানার মতো জলের বিন্দু । আসল ঘটনায় ফিরে আসি । আমি তখন ঢাকা বিশ্ববিদ্যালয়ে ভর্তি হয়েছি । পড়ালেখা চালানোর পাশাপাশি একটা টিউশনি করি ঢাকার বাসাবোতে । ছাত্র উইলস লিটল ফ্লাওয়ার স্কুলের ইংরেজি মিডিয়ামের ছাত্র । নাম পিনাক । ক্লাস ফোরে পড়ে । সপ্তাহে চার দিন বাসায় গিয়ে পড়াতে হয় । মোটামুটি সব সাবজেক্টেই । আমি বিশ্ববিদ্যালয়ের শ্রাবণ বাসে চড়ে বাসাবোর বৌদ্ধ মন্দিরের দিকে নেমে কিছুটা হেঁটে গিয়ে ছাত্রের বাসায় কল বেল বাজাই । বেল বাজানোর পর কিছুক্ষণ দৌড়াদৌড়ির শব্দ শুনি । তারপর কিছুটা ফিসফিস করে কথাবার্তা । ছাত্রের মা ও ছেলের বাক্যবিনিময় । প্রায় মিনিট সাতেক অপেক্ষা করার পর আমি ছাত্রের সাক্ষাৎ পাই । মাথা নিচু করে হেলেদুলে পিনাক টেবিলের অন্য প্রান্তে এসে বসে । বই কলম নিয়ে টেবিলে আসার পরিবর্তে প্রায়ই দেখতাম অদ্ভুত উপায়ে হাজির হতো । যেমন কোনো দিন মোরগ লড়াইয়ের মতো করে এক পায়ে লাফাতে লাফাতে টেবিলে আসত । আবার কোনো দিন হয়তো হাতে দড়ি কিংবা হাতুড়ি নিয়ে টেবিলে আসত । পিনাক টেবিলে বসার এক মিনিট পরই ছাত্রের মা আসতেন । তার বিষয় ছিল গত দুই বা এক দিনে ছাত্র কী কী দুষ্টামি করেছে তার একটা সারমর্ম দেওয়া । আর সঙ্গে সঙ্গে আমাকে মনে করিয়ে দেওয়া যাতে আমি ছাত্রকে ইচ্ছামতো শাস্তি দিই । মোটামুটি এই ছিল প্রতিদিনকার পড়ানোর রিচুয়াল । আমিও মনোযোগ দিয়ে ছাত্রের মায়ের অভিযোগ শুনতে শুনতে অভ্যস্ত হয়ে গিয়েছিলাম । তবে কোনো দিনও ছাত্রকে শাস্তি দিইনি । শাস্তি দেওয়া আমার স্বভাব না । আইডিয়াল স্কুলে থাকা অবস্থায় নিজেই এমন সব শাস্তি পেয়েছিলাম যে কারণে মনে হতো শাস্তি দেওয়া শিক্ষক হচ্ছে আজরাইলের বন্ধু । স্কুলে থাকতে আমার এক বন্ধু মহান এক উক্তি করেছিল । আজ এত বছর পরও আমার মনে হয় বন্ধুর উক্তিটি ছিল বেশ তাৎপর্যপূর্ণ । নিষ্ঠুরতার নমুনা মানুষকে আরও নিষ্ঠুর হতে শেখায়। আমার বিশ্বাস এ কথা যেকোনো জাতির ক্ষেত্রেই সত্য । গ্রীষ্মের এক ভরদুপুরে আমি শ্রাবণ বাসে চড়ে বাসাবোতে নামলাম । বিকেলে ক্লাস ছিল না বলে ভাবলাম দুপুরে টিউশনি সেরে একবারে বাসায় যাব । প্রচণ্ড গরম । তার ওপর আবার যুদ্ধ করে বাসে চড়তে হয়েছে । এমনিতেই মাথা ও শরীর গরম । আমি বেল বাজালাম । কিছুক্ষণ পর দরজা খুলে গেল । আমি বসলাম। পাশের রুমে যথারীতি দৌড় ঝাঁপের শব্দ । আমার ছাত্র মাথা নিচু করে ধীরে ধীরে হাজির হলো । বেশ সময় নিয়ে টেবিলের ওপাশে বসল । সেদিন তার হাতের পাশে ক্রিকেটের ব্যাট আর বল । আমি বললাম এখন থেকে পরবর্তী এক ঘণ্টা ব্যাট আর বল এখানে থেকে নড়তে পারবে না । ইতিমধ্যেই ছাত্রের মা এসে গত দিনের কিছু ঘটে যাওয়া ঘটনার সারমর্ম দিলেন । পাশাপাশি বলে গেলেন ওর স্কুলে লম্বা ছুটির আগে অনেক হোমওয়ার্ক দিয়েছে । সেগুলোর মধ্যে কয়েকটি আবার পরের ক্লাসেই নিয়ে যেতে হবে । তার মধ্যে ছিল একটা রচনা। মাস শেষে ১১০০ টাকার টিউশনি অনেক বড় অঙ্কের শোনালেও মাঝেমধ্যে মনে হতো এর চেয়ে ভালো ঢাকার রাস্তায় স্কুটার চালানো । ইংরেজিতে রচনা লেখার চেয়ে আমি স্বচ্ছন্দ বোধ করতাম একটি বটগাছের আত্মকাহিনি লিখতে । ঢাকার যে এলাকায় থাকতাম সেখানে কচুরিপানার ফুল ছাড়া জীবনে নামীদামি ফুলের খুব একটা সাক্ষাৎ মেলেনি । যেসব ছেলেমেয়ে ফুল নিয়ে বেশি আহ্লাদিপনা করত তাদের মনে হতো অস্বাভাবিক । জীবনের প্রতি নিজের অসম্পূর্ণতা কিংবা ব্যর্থতা অনায়াসে অন্যের কাঁধে চড়িয়ে দিতাম । যা হোক ক্লাস ফোর পড়ুয়া ছাত্রের জন্য আজব আজব বিষয়ে রচনা লিখতে আমাকে রীতিমতো ঢাকা ইউনিভার্সিটির লাইব্রেরিতে গিয়ে বইপত্র ঘাঁটাঘাঁটি করতে হতো । অবশ্য এতে করে কিছু কিছু বিষয়ে জ্ঞানলব্ধ হয়েছে । সেদিন আমার ছাত্র চেয়ারে বসেছে ঠিকই কিন্তু লক্ষ করলাম তার এক পা প্লাস্টিকের খালি বালতির ভেতর । সে পা নাড়াচ্ছে আর তা থেকে ইচ্ছাকৃত একটা বিরক্তিকর শব্দ তৈরি করছে । সে খুব সম্ভবত আমার ধৈর্য পরীক্ষা করছে । আমি বললাম বালতি থেকে পা বের করে সুন্দরভাবে বসার জন্য । প্রথমবার বললাম । কিন্তু মনে হলো সে আমার কথায় কান দিচ্ছে না । আমি দ্বিতীয়বার প্রশ্ন করলাম সে আমার কথা শুনবে নাকি শাস্তি খাবে । ছাত্র তৎক্ষণাৎ খুব হালকা স্বরে উত্তর দিল শাস্তি খাব । মনে হলো তার এই উত্তরের সপক্ষে যুক্তি ছিল যে আমি তাকে কখনোই শাস্তি দিইনি এবং ভবিষ্যতেও সম্ভাবনা নেই । সুতরাং সে বলে ফেলল যে সে শাস্তি চায় । যদিও তার গলার স্বর ছিল হালকা । কালবিলম্ব না করে ওর গালে একটা চড় দিলাম । ও কিছুটা কিংকর্তব্যবিমূঢ় হয়ে গাল ধরে বসে রইল । আমি ভয় দেখানোর জন্য বললাম আজকেই ওকে পড়ানোর শেষ দিন । এই হুমকিটা কাজে লাগত বেশ । আমি ওর প্রতি মনোযোগ না দিয়ে রচনা লিখতে মনোযোগ দিলাম । আড়চোখে লক্ষ করলাম সে একইভাবে অনড় হয়ে মাথা নিচু করে বসে আছে । হঠাৎ চড় হজম করার জন্য হয়তো সময় নিচ্ছে । এভাবে নিস্তব্ধতায় প্রায় মিনিট পাঁচেক কেটে গেল । আমাদের পাশের ফ্ল্যাটে গ্রাম থেকে একটা কাজের ছেলে এসেছে । সে ওই বাসায় কাজ করে । নীরবতা ভঙ্গ করে পিনাক কথা বলা শুরু করল । আমি ওর কথার সূত্র ধরতে পারলাম না । অপেক্ষা করলাম আরও কিছু শোনার জন্য । বাসায় পানি না থাকলে ও পানি নিয়ে আসে । মাঝে মাঝে বাজার করে দেয় । ডাস্টবিনে ময়লা ফেলে দিয়ে আসে । রিকশা ডেকে নিয়ে আসে । সিঁড়ি দিয়ে ভারী মালামাল ওঠানামা করে । গ্রামে থাকাকালে নাকি ওই ছেলেটা রিকশাও চালাত । পিনাকের কথা শুনে বিরক্ত হওয়ার চাইতে আমি উৎসাহী হলাম বেশি । তখনো ওর কথার সূত্র ধরতে পারলাম না । কেনই বা সে এসব কথা আমাকে বলছে । ওই কাজের ছেলের বৃত্তান্ত শুনে আমি কী করব । একটু বিরতি নিয়ে পিনাক তার কথার শেষ বাক্যটি উচ্চারণ করল । ওই কাজের ছেলেটির নাম জামাল । পিনাক এখন একটা প্রাইভেট ইউনিভার্সিটিতে পড়ায় । থাকে ঢাকায় । বিয়ে করেছে । একটা ছোট্ট বাচ্চার বাবা । আমি কল্পনা করি ব্যস্ততা ভরা জীবনে এক বৃষ্টিভেজা সকালে তাড়াহুড়ো করে পিনাক ক্লাসে যায় । খুব মনোযোগ সহকারে সুনসান নিস্তব্ধতায় সে লেকচার দিয়ে চলে । হঠাৎ সে লক্ষ করে কোনো ছাত্রী তার লেকচার উপেক্ষা করে বাইরের জানালায় বৃষ্টিভেজা পৃথিবী উপভোগে ব্যস্ত । দেশে বাড়ছে ইন্টারনেটের ব্যবহার । সরকারি ও বেসরকারি নানা সেবা এখন ওয়েবসাইটেই পাওয়া যায় । এসব সেবা পেতে প্রয়োজনীয় ফরম পূরণের কাজও এখন সহজে অনলাইনে সেরে নেওয়া যায় । বাংলাদেশে অনলাইনে ভর্তির আবেদনের প্রক্রিয়া শুরু হয় সিলেটের শাহজালাল বিজ্ঞান ও প্রযুক্তি বিশ্ববিদ্যালয়ে । এরপর একে একে বিশ্ববিদ্যালয় মেডিকেল কলেজ ও জাতীয় বিশ্ববিদ্যালয়ের কলেজেও এ প্রক্রিয়ায় ভর্তি কার্যক্রম চালু হয় । এখন তো একাদশ শ্রেণিতে ভর্তির কাজও হয় অনলাইনে । নানা সরকারি বেসরকারি কাজের ফরমও পূরণ করা যায় ওয়েবসাইটে । ২০১৭ সালে অনলাইন ভর্তির কার্যক্রম নিয়ে বাংলাদেশ পরিসংখ্যান ব্যুরোর সহযোগিতায় একটি সমীক্ষা চালায় প্রধানমন্ত্রীর কার্যালয়ের অ্যাকসেস টু ইনফরমেশন । ওই সমীক্ষায় দেখা যায় দেশের পাবলিক বিশ্ববিদ্যালয় ও কলেজের শিক্ষার্থীদের মধ্যে যাঁরা অনলাইনে ভর্তির আবেদন করেন তাঁদের খরচ ৭৫ শতাংশ কম হয় । সাধারণ প্রক্রিয়ার চেয়ে অনলাইনে সময়ও কম লাগে ৮০ শতাংশ । অর্থ সময় এবং আসা যাওয়ার ক্ষেত্রে অনলাইনে আবেদনের ক্ষেত্রে এসব সুবিধার পাশাপাশি নানা ভোগান্তি থেকেও রক্ষা পান শিক্ষার্থীরা । অনলাইন ফরম পূরণের সুবিধা হলো দেশের যে প্রান্তেই থাকুন ইন্টারনেট সুবিধা নিয়ে যেকোনো সময় বা পরিস্থিতিতে আবেদন করার সুযোগ পাবেন । কম্পিউটারের পাশাপাশি মুঠোফোনেও কাজ সারা যায় । একাধিক প্রতিষ্ঠানের সামনে লাইন ধরতে হয় না । অনলাইন ফরম পূরণ প্রসঙ্গে ঢাকা বিশ্ববিদ্যালয়ের গণযোগাযোগ ও সাংবাদিকতা বিভাগের অধ্যাপক ফাহমিদুল হক বলেন প্রযুক্তি মানুষের জীবনকে গতিশীল করেছে । মানুষের শারীরিক কষ্ট কমে গেছে । কষ্টসাধ্য অনেক কাজ এখন সহজেই করতে পারছে মানুষ । অনলাইনে ফরম পূরণের মতো বিষয়গুলো এমন পরিবর্তন এনেছে দেশে । প্রযুক্তিগত সমস্যাগুলোকে যদি আরও সুষ্ঠু এবং সংগঠিতভাবে করা যায় তাহলে অনলাইন ফরম পূরণ নিঃসন্দেহে একটা ভালো উদ্যোগ । যুক্তি মানুষের মধ্যে মৌলিক পরিবর্তন এনেছে । দেশে নানা অনলাইন সেবা ও সুবিধা বাহ্যিকভাবে নানা পরিবর্তন এনেছে । কিন্তু এর নিয়ন্ত্রণ কার আছে তাও দেখতে হবে । এসব ক্ষেত্রে প্রযুক্তি গণতান্ত্রিক হতে হবে । অনলাইন ফরম পূরণের মতো সেবাগুলো সব মানুষের কাছে পৌঁছানোর চ্যালেঞ্জ এখনো পূরণ হতে বাকি । দিনের প্রায় পুরোটা সময়ই ঢাকা বিশ্ববিদ্যালয় ক্যাম্পাসে কাটে রানার । বেশ চটপটে বুদ্ধিদীপ্ত এবং সপ্রতিভ । ফলে বিশ্ববিদ্যালয়ের শিক্ষার্থীদের সঙ্গে মুহূর্তেই ভাব জমিয়ে ফেলতে পারে । এমনই একদিন সলিমুল্লাহ মুসলিম হলের সামনে একজনকে বাইক স্টার্ট দিতে দেখে এগিয়ে আসে । আবদার করে বসে বাইকে ওঠার । সপ্রতিভ রানাকে ভালো লাগে বাইকের মালিক মাহমুদ হাসানের । ঢাকা বিশ্ববিদ্যালয়ের আরবি বিভাগের চতুর্থ বর্ষের শিক্ষার্থী মাহমুদ । নিয়মিত চর্চা করেন সংগীতের । বেশ কিছুদিন ধরেই খুঁজে বেড়াচ্ছিলেন এমন কোনো পথশিশু যাকে দিয়ে পথশিশুদের জীবনসংগ্রামের গল্প তুলে ধরবেন গানে গানে । সহজাত কৌতূহলে রানাকে তুলে নিলেন বাইকে । মাহমুদ হাসান তাকে গান গাইতে বলার সঙ্গে সঙ্গেই চলন্ত বাইকের পেছনে বসেই গান ধরল রানা । ভরাট গলা তাল-লয়-সুরের টনটনে বোধ । মাহমুদ হাসান বলেন ওর গানটা শোনার সঙ্গে সঙ্গেই আমি বুঝে গিয়েছিলাম আমি এত দিন যাকে খুঁজে বেড়াচ্ছিলাম পেয়ে গেছি তাকে । তারপর ওর জীবনের গল্প শুনে অল্প সময়ের মধ্যেই লিখে ফেললাম এই গান । খুব দ্রুত সময়ের মধ্যে গানটা কণ্ঠে তুলে আমাকে আরও একবার চমকে দিল রানা । এরপর রেকর্ডিং সংগীতায়োজন ভিডিও নির্মাণ সব মিলিয়ে সময় লাগল সাকল্যে সাত দিন । যদিও এর আগেই রানাকে দিয়ে গানটি খালি গলায় গাইয়ে একজন ভিডিও করে ফেসবুকে প্রকাশ করলে হুলুস্থুল পড়ে যায় তখনই । শুধু পেছনের একজন কারিগর হিসেবেই নয় । একজন দায়িত্বশীল অভিভাবকের মতো রানাকে নিয়ে স্বপ্ন দেখছেন মাহমুদ হাসান । ভাইরাল যুগের স্বল্প স্থায়িত্বের তারকাখ্যাতি নয় । তিনি বিশ্বাস করেন রানা বাংলা গানের শ্রোতাদের হৃদয়ে চিরস্থায়ী আসন দখল করবে কোনো একদিন । আন্তর্জাতিক ক্রিকেট সংস্থা ঘোষিত বিশ্বকাপের সেরা একাদশে সাকিব থাকবেন তা অনুমিতই ছিল । বিশ্বকাপ শেষ হওয়ার ২৪ ঘণ্টা আগেই আইসিসি ঘোষিত সে সেরা একাদশে আছেন বিশ্বকাপে আলো ছড়ানো সাকিব । সেমিফাইনালে জায়গা পায়নি এমন দলগুলোর মধ্যে একমাত্র সাকিবই পেরেছেন মর্যাদাপূর্ণ একাদশে জায়গা করে নিতে । আইসিসির সেরা একাদশের অধিনায়ক নির্বাচিত করা হয়েছে রানার্সআপ নিউজিল্যান্ড দলের অধিনায়ক কেন উইলিয়ামসনকে । যাঁর হাতে উঠেছে বিশ্বকাপের সেরা খেলোয়াড়ের পুরস্কারও । এ ছাড়া একাদশে প্রত্যাশিতভাবেই চ্যাম্পিয়ন ইংল্যান্ড দলের জয়জয়কার । প্রথমবারের মতো বিশ্বকাপ জেতা ইংল্যান্ডের সর্বোচ্চ চার ক্রিকেটার জায়গা পেয়েছেন সেরাদের দলে । দ্বিতীয় সর্বোচ্চ দুজন রানার্সআপ নিউজিল্যান্ডের এবং বাকিরা দুই সেমিফাইনালিস্ট ভারত ও অস্ট্রেলিয়ার । ভারত থেকে জায়গা করে নেওয়া দুজনের কেউ অধিনায়ক বিরাট কোহলি নন । ক্রিকেটের সর্বোচ্চ নিয়ন্ত্রক সংস্থা আইসিসির মনোনীত পাঁচ সদস্যের কমিটি নির্বাচিত করে থাকে বিশ্বকাপের সেরা দল । মাঠের মাঝখানে বড় একটা হিজলগাছ । লোকটি বসে আছেন সেই গাছতলায় । শূন্যে ডান হাত এমনভাবে নাড়ছেন যেন শিল্পীর হাত । আঙুলে ধরা তুলি । পাশে রঙের পাত্র সামনে ক্যানভাস । তিনি ছবি আঁকছেন । ডান হাতে রঙের পাত্র থেকে রং লাগাচ্ছেন তুলিতে । বাঁ হাত মাঝেমধ্যেই পাশে নামাচ্ছেন । ফাঁকা শূন্য হাতই আবার তুলছেন । ঠোঁটের কাছে নিচ্ছেন । যেন চায়ের মগ তুলছেন । চায়ে চুমুক দিয়ে মগ আবার নামিয়ে রাখছেন । এ রকম দৃশ্য দেখলে কার না কৌতূহল হয় আমারও হলো । পাগল নাকি । দ্রুত হেঁটে হিজলতলায় এলাম । পোশাক আর চেহারা দেখে পাগল মনে হচ্ছে না । খুবই সুন্দর চেহারা । সুপুরুষ যাকে বলে । বয়স চল্লিশের বেশি হবে না । পরনে সাদা পাজামা পাঞ্জাবি । আপনমনে শূন্যে ছবি এঁকে চলেছেন । আমার দিকে ফিরেও তাকালেন না । পাগলই হবে । তিনি চমকে আমার দিকে তাকালেন । স্নিগ্ধ মুখে হাসলেন । আপনি কেমন আছেন । আমি অবাক । আপনি আমাকে চেনেন নাকি । না তবে আপনি যে মানুষ তা বুঝতে পারছি । আমিও বুঝতে পারলাম যা ভেবেছি তাই । এক ফাঁকে বললেন দাঁড়িয়ে রইলেন কেন বসুন । চা খাবেন । ফ্লাস্কভর্তি করা আছে । মগটা আমি ব্যবহার করছি । আপনি ওই ফ্লাস্কের মুখটায় ঢেলে নিন । সংকোচ করবেন না । আপনিও মানুষ আমিও মানুষ । খুব ভালো চা । ও বানিয়েছে । আমি হতভম্ব হয়ে দেখি সত্যি আমার হাতের কাছে ঘাসের ওপর নতুন বড় একটা ফ্লাস্ক । কোত্থেকে এল কিছুই বুঝলাম না কিছুই টের পেলাম না । ভদ্রলোক বাঁ হাত পাশে নামালেন । যেন মগটা রাখলেন । ডান হাত এমনভাবে ঘাসের ওপর নামালেন যেন তুলিটা রাখলেন । তারপর নিজ হাতে ফ্লাস্ক খুললেন । চা ঢেলে আমাকে দিলেন । খুব কম মানুষেরই সৌভাগ্য হয় এমন চা খাওয়ার । আমার পর এই সৌভাগ্য শুধু আপনারই হচ্ছে । আপনার নাম কী । ফ্লাস্কের চা ভর্তি মুখটা ধরে নিজের নাম বললাম । তারপর নিজের নাম বললেন। আমি ছবি আঁকি । ছেলেবেলা থেকেই আঁকতাম । একসময় আঁকাআঁকি পেশা হয়ে যায় । খান চা খান । ঢালার পর থেকেই অপূর্ব গন্ধ পাচ্ছি চায়ের । চায়ের এ রকম মনোহর গন্ধ হতে পারে জানা ছিল না । প্রথমে মনে হয়েছিল কী ভৌতিক কাণ্ড । ভদ্রলোক চা খাচ্ছেন ঠিকই চায়ের মগ ফ্লাস্ক দেখা যাচ্ছে না । আমাকে খাওয়ার কথা বলার সঙ্গে সঙ্গে ফ্লাস্ক হাজির । চায়ের গন্ধে এখন মাথা খারাপ হয়ে যাচ্ছে । ব্যাপারটা কী । 
নিজের অজান্তেই চায়ে চুমুক দিলাম । দিয়ে মনে হলো সত্যি এত স্বাদের চা জীবনে খাইনি । কেমন নেশা ধরানো অপূর্ব এক পানীয় । চা এ রকমও হতে পারে । আমাদের বাড়ির পরই দিগন্তব্যাপী মাঠ । আমি একা থাকি মাঠের ধারের একটা ঘরে । রাত জেগেও ছবি আঁকি । এক রাতে একটা পরির ছবি আঁকলাম । শুধু পাখনা দুটো রঙিন । ভারি সুন্দর হলো ছবিটা । আহা এ রকম একজন পরি যদি আমার বউ হতো । বাইরে শিউলি ফুলের মতো জ্যোৎস্না । সুন্দর হাওয়া বইছে । আমি ঘর থেকে বেরিয়ে এলাম । মাঠের দিকে গিয়ে একটু ঘুরলাম । ঘরে ফিরে দেখলাম এক অদ্ভুত দৃশ্য । আমি আবার হাসলাম । তিনি আমার হাসিটা খেয়াল করলেন । পাগলের প্রলাপ ভাবছেন । সেটাই ভাবার কথা । হাতে আঁকা ছবি থেকে পরির পাখা খুলে টেবিলে রাখা হবে এটা কোনো মানুষের পক্ষে মেনে নেওয়া সম্ভব না । আমিও মেনে নিতে পারছিলাম না । এ কী করে সম্ভব । আর ভারি সুন্দর একটা গন্ধ আমার ঘরে । তারপর দেখি ভাই ছবিটা জ্যান্ত হয়ে গেল । ক্যানভাস থেকে পরিটা বেরিয়ে এল । ছবিতে তো এইটুকু সাইজ । আমার দিকে অপলক চোখে তাকিয়ে আছে সে । আমিও তাকিয়ে আছি । কথা বলতে পারছি না । তার একটা সাইকেল আছে । আমাকে সাইকেলের রডে বসিয়ে নিয়ে যায়। দাঁড়ান তাকে ফোন করি । সে এসে আমাকে নিয়ে যাক । 
পাঞ্জাবির পকেট থেকে অদ্ভুত একটা মোবাইল ফোন বের করলেন তিনি । সাইকেল এসে আমাদের সামনে থামল। ভারি একটা সুগন্ধে ভরে গেল চারদিক । ভদ্রলোক রংতুলি ইত্যাদি গুছিয়ে ব্যাগে ভরলেন । ব্যাগ বা রংতুলি কিছুই আমি দেখতে পাচ্ছি না । ভদ্রলোকের অঙ্গভঙ্গি দেখে বুঝতে পারছিলাম । তারপর তিনি অদৃশ্য ক্যানভাস থেকে অদৃশ্য ছবি খুলে হাতে নিলেন । আপনার সঙ্গে গল্প করে খুব মজা পেলাম । বড়বাজারে এক তাঁতির একখানা দোকান ছিল । একদিন দোকানে বেচাকেনা করার সময় একটা জরুরি কাজে করিম এক ছেলেকে দোকানে বসিয়ে রেখে তিনি কিছুক্ষণের জন্য বাইরে গেলেন । করিম এক ঘণ্টা দোকানে বসে থাকল কিন্তু তবুও দোকানদার ফিরে এল না । এদিকে ক্রেতারা জিনিসপত্রের জন্য তাগাদা দিতে লাগল । করিম বখশের জিনিসপত্রের দাম জানা ছিল সে কয়েকখানা কাপড় বিক্রি করল । দুঃখের বিষয় সারা দিন চলে গেল তবুও দোকানদার ফিরে এলো না । করিম অগত্যা সেদিন আর বাড়ি ফিরতে পারল না । দোকানদারের অপেক্ষায় সেখানেই রাত্রি যাপন করল । পরের দিন যথাসময়ে দোকান খুলে করিম মালিকের অপেক্ষা করতে লাগল কিন্তু মালিকের সন্ধান নেই । করিম অগত্যা নিজেই দোকানে বেচাকেনা করতে লাগল । এভাবে দুদিন তিনদিন শেষে এক মাস কেটে গেল । আঁতি ফিরল না । করিম দোকানের ভার ফেলে যাওয়া অধর্ম মনে করে বিশ্বস্ত ভৃত্যের মতো কাজ চালাতে লাগল। তাঁতি যাদের কাছে ঋণী ছিল করিম তাদের সব টাকা পরিশোধ করল । তাঁতির হয়েই সে নতুন কাপড়ের চালান এনে দোকানের আয় ঠিক রাখল । এক বছর অতিবাহিত হয়ে গেল । করিমের আন্তরিক চেষ্টায় দোকানের ক্রমেই উন্নতি হচ্ছিল । শেষে এক দোকানের পরিবর্তে তিনটি দোকান স্থাপিত হলো । করিম সব দোকান তাতির নামে চালাতে লাগলো লোকেরা ভাবল করিম তাতির দোকান কিনে নিয়েছে । করিমের সম্মান প্রতিপত্তি ইত্যবসরে খুব বেড়ে গেল । 
সে সওদাগর হয়ে বিরাট কারবার চালাতে লাগল । প্রায় সাত বছর অতিবাহিত হয়ে গিয়েছে । একদিন করিম দোকানের গদিতে বসে আছে । একজন বুড়া লাঠি ভর করে তারই দোকানের সামনে করিম বলে একটা বালকের খোজ করছে । বুড়ার পরনে একখানা ময়লা কাপড় রোগা চেহারা শরীর একেবারে ভেঙে গিয়েছে । তাকে পথের ভিক্ষুক বলে মনে হচ্ছিল । করিম দৌড়ে এসে বুড়াকে বুকের সঙ্গে আঁকড়ে ধরে বলল আমি হচ্ছি সেই করিম এই সাত বছর আমি আপনার দোকান পাহারা দিয়েছি । দয়া করে এখন আপনি আপনার দোকানের ভার নিন আমি বিদায় হই । করিমের মহপ্রাণের পরিচয় পেয়ে বৃদ্ধের দুচোখ দিয়ে পানি পড়তে লাগল । বললেন আমার আর কিছু দরকার নেই এ সবই তোমার । আমার এ সংসারে যারা আপন ছিল সবাই আমাকে ছেড়ে গেছে । এখন তুমিই আমার আপন । সেই সাত বছর আগের কথা এখান থেকে বেরিয়ে পথে সংবাদ পেলাম আমার পত্নীর সাংঘাতিক পীড়া । কালবিলম্ব না করে আমাকে বাড়ি যেতে হয়েছিল । গিয়ে দেখলাম পত্নীর মৃত্যু হয়েছে । তার মৃত্যুর কয়েকদিন পরে ছেলে দুটো মারা গেল । তারপর নানা দুর্বিপাকে পড়ে আমি কিছুতেই বাড়ি ত্যাগ করতে পারলাম না । তারপর এই দীর্ঘ সময় অতিবাহিত হয়ে গিয়েছে । এখন আমার কেউ নেই । আত্মীয় স্বজন অর্থ দেহের বল সব হারিয়ে এখন আমি পথের ফকির হয়েছি । অতি দুঃখে অনেক আশা নিরাশায় মনে হলো দোকানে গিয়ে একবার করিমের সন্ধান করি তাকে যদি পাই তার কাছ থেকে দু এক টাকা ভিক্ষে নেব । দোকান কি আর এতদিন আছে ? করিম আমি তোমাকে এমন রাজার হালে দেখব এ কখনো মনে করিনি । আর তুমি যে এমন করে আমার কাছে পরিচয় দিলে এ ভেবে আমার মনে যে কী আনন্দ হচ্ছে তা আর কী বলব । বলো বাবা তুমি মানুষ না ফেরেশতা । করিম সবিনয়ে বলল আপনি আমার পিতার মতো আমাকে বিশ্বাস করেছিলেন সে বিশ্বাসকে আমি রক্ষা করতে পেরেছি এই আমার পক্ষে ঢের । এর বেশি আমি কিছু আশা করিনি । তাঁতি করিমের হাত থেকে দোকানের ভার গ্রহণ করলেন না । জীবনে তার আর বন্ধন রইল না । একটা মাসিক বন্দোত করে তিনি অতঃপর তীর্থে চলে গেলেন ।  লুৎফর রহমান মাগুরা জেলায় জন্মগ্রহণ করেন । লেখাপড়া শেষ করে প্রথম জীবনে কিছুদিন শিক্ষকতা করেন । পরে ডাক্তারি পেশা গ্রহণ করেন । তিনি অনেক উপদেশমূলক প্রবন্ধগ্রন্থ রচনা করেন । এই সৃষ্টিশীল প্রাবন্ধিক মৃত্যুবরণ করেন । এক তাতির একটি কাপড়ের দোকান ছিল । একদিন জরুরি কাজে তিনি দোকানের বাইরে গেলেন দোকানের দায়িত্ব দিয়ে গেলেন করিম নামের এক ছেলেকে । নানা দুর্বিপাকে পড়ে দোকানি দীর্ঘদিন ফিরে আসতে পারলেন না । করিম সততার সাথে কাজ করে দোকানের অনেক উন্নতি করল । ক্রমে এক দোকানের পরিবর্তে তিনটি দোকান স্থাপিত হলো । প্রায় সাত বছর পরে হঠাৎ দোকানি ফিরে এলেন । করিম সাদরে তাকে বরণ করে দোকানের দায়িত্ব তার হাতে তুলে দিতে আগ্রহী হলো । করিমের মহৎ প্রাণের পরিচয় পেয়ে বৃদ্ধ দোকানি অভিভূত হলেন । নিজের জন্য একটা মাসিক বন্দোবস্ত করে করিমের হাতেই দোকান বুঝিয়ে দিয়ে তিনি তীর্থে চলে গেলেন । বালক তার সততার পুরস্কার পেল । আমার বাবা মুক্তিযোদ্ধা । নয় নম্বর সেক্টরে ক্যাপ্টেন শাজাহানের নেতৃত্বে যে বিশাল মুক্তিবাহিনীর দল গড়ে উঠে বাবা ছিলেন তাদের একজন । ক্যাপ্টেন শাজাহান ছিলেন দুর্ধর্ষ মুক্তিযোদ্ধা । বরিশালের বিভিন্ন জায়গায় ছিল তার বাহিনীর তৎপরতা । পাকিস্তানি হানাদার বাহিনীর উপরে যখন তখন আক্রমণ চালিয়ে ক্যাপ্টেন শাজাহান ও তার গ্রুপ তাদের নাজেহাল করে তুলতেন। বাবা ছিলেন খুব নামকরা মুক্তিযোদ্ধা । তেমনি সাহসী । বাবা বয়সে বড় হলেও ক্যাপ্টেন শাজাহান বাবাকে অত্যন্ত স্নেহ করতেন । একবার হলো কী খালের ওপারে ক্যাম্প বসাল পাকিস্তানি মিলিটারি । তাদের সঙ্গে অনেক রাজাকার । রাজাকাররা তখন অবস্থা খারাপ বুঝে মিলিটারিদের সাথে সাথে ঘুরত । ভাবত বুঝি অস্ত্রের সাথে সাথে থাকলে তারা নিরাপদে থাকবে । যা হোক ক্যাপ্টেন শাজাহান স্থির করলেন রাতের বেলা খাল পেরিয়ে তাদের আক্রমণ করবেন । সেই হিসেবে আমার সাহসী বাবাকে আগের দিন রেকি করতে পাঠানো হল । বাবার পরিবেশজ্ঞান ছিল খুব তীক্ষ । সন্ধ্যেবেলা গোপনে খাল পার হয়ে বাবা ওপারে গিয়ে দেখলেন বিস্তীর্ণ মাঠ । বাবা জঙ্গলের ধার ঘেঁষে মাঠ পার হতে লাগলেন । আর সেই সময় ঘটল বিস্ফোরণ । মাঠের দুধারে ছিল মাইন পাতা যা বাবা ঘুণাক্ষরেও টের পাননি । মাইনের উপরে সরাসরি পা ফেলতেই বিস্ফোরণে বাবার দুটি পাই হাঁটুর নিচ থেকে উড়ে গেল । বাবা জ্ঞান হারালেন । বাবার পেছনে ছিলেন আর একজন মুক্তিযোদ্ধা । তিনি বাবাকে টেনে হেঁচড়ে নিয়ে গেলেন গহিন জঙ্গলের ভিতরে । সেখান থেকে পরে তাদের উদ্ধার করা হলো । বাবার মুক্তিযোদ্ধা জীবনের সেখানেই হলো ইতি । এই ঘটনার পর বাবাকে সীমান্তের ক্যাম্পে পাঠিয়ে দেওয়া হলো । দীর্ঘদিন চিকিৎসা হলো বাবার । দুটো নকল পা তৈরি করে দেয়া হলো বাবাকে । কাঠের নকল পা । হাতে লাঠি নিয়ে কাঠের পা লাগিয়ে বাবা আমার নতুন করে হাঁটতে শিখলেন । আস্তে আস্তে । বাবা যখন মুক্তিযুদ্ধে আমি তখন খুব ছোট্ট । এক বছর হয়েছে কি না সন্দেহ । তাই মুক্তিযুদ্ধ থেকে ফিরে এসে বাবা আমাকে কোলে তুলতেই আমি ভ্যাক করে কেদে সারা । আর বাবাও আমাকে কোলে তুলে অপ্রতুত । তারপর আস্তে আস্তে বাবার সাথে ভাব হলো । এখন আমার সবচেয়ে বড় বন্ধু বাবা । আর বাবার বন্ধু আমি । বাবাকে আমি খুব ভালোবাসি । তবু মনে হয় কোথায় যেন ফাক থেকে যায় । আমাদের বাড়িতে শুধু আমি আর বাবা থাকি । সরকার কিছু অনুদান দেন । আর বাবা বাড়ি বসে বিভিন্ন প্রতিষ্ঠানের জন্যে কি সব রিপোর্ট তৈরি করেন । এই দিয়ে আমাদের সংসার চলে । দাদা বাবার জন্যে ছোট একটা বাড়ি রেখে গেছেন । আমাদের তাই বাড়িভাড়া লাগে না । আমার বয়স ষোল । বাবার বয়স তেতাল্লিশ । আমি এইবার মাধ্যমিক পরীক্ষা দিয়েছি । পরীক্ষা মোটামুটি হয়েছে । খুব একটা লেখাপড়া করতে আমার মন চায় না । বাবা মন খারাপ করবেন ভয়ে আমি পড়ি । আমাদের বাড়িটা কী নির্জন । খাচায় একটা ময়না পাখি পুষেছি । বেশির ভাগ সময় আমি তার সঙ্গেই কথা বলি । তাকে ছোলা খেতে দিই । সে আমাকে নয়ন ও নয়ন বলে ডাকে । আমার ডাকনাম নয়ন । বাবা সারাটা সকাল বইপত্তর নিয়ে ঘাঁটাঘাঁটি করেন । বাসায় একটা কাজের বুয়া আছে । সে রান্নাবান্না করে । আমি আর বাবা খাই । দুপুরে বাবা ঘুমাতে চলে গেলে সারা বাড়িতে আমি একা । আমার ভালো লাগে । বিকেলে আমার বন্ধু নিয়ামত আসে । আমরা বাড়ির সামনের মাঠে কোর্ট কেটে ব্যাডমিন্টন খেলি । সন্ধ্যের আগে আগে চলে যায় । তারপর আমি বাড়ির মধ্যে ঢুকে দেখি বাবা আমার জন্যে চা নাস্তা সাজিয়ে বসে আছেন । নাস্তা শেষ হলে আমি আর বাবা গল্প করি ।কত গল্প কত রকমের গল্প । যদিও সেগুলো সত্যি ঘটনা তবু গল্পের সেরা । একাত্তরে আমাদের দেশে যে অবিশ্বাস্য মুক্তিযুদ্ধ ঘটে গেছে তার বিভিন্ন ঘটনা নিয়ে গল্প করেন বাবা । বাবা বলেন এই দেশের শহরে গ্রামে  মাঠে ঘাটে খালে বিলে নদীতে হাওড়ে  পাহাড়ে জলাভূমিতে ঘটে গেছে মুক্তিযোদ্ধাদের হাজার রকমের অপারেশন যা ইতিহাস হয়ে আছে । আমার ইচ্ছে আমি আর একটু বড় হয়ে এই ইতিহাস পড়ব । বাবা এক ঘরে আমি অন্য ঘরে । আগে বাবা আর আমি এক ঘরে ঘুমাতাম । মাধ্যমিক পরীক্ষার আগে আগে আমার ঘর আলাদা করে দিয়েছেন বাবা যাতে আমি অনেক রাত জেগে লেখাপড়া করতে পারি । সেই থেকে আমি পাশের ঘরে শুই । বড়দের মতো আলাদা ঘরে শুতে আমার ভাল লাগে । আবার বাবার ঘরে শুয়ে শুয়ে গল্প করতেও ভালো লাগে। কোন কোন দিন বাবাকে চিনতে পারিনি । চেনা বাবা হঠাৎ করে অচেনা হয়ে যান । এরকম হলে সেদিন আর আমার সাথে বেশি কথাটথা বলেন না বাবা । বই পড়েন না । রিপোর্ট লিখেন না । পাখির খাচার সামনে দাড়ান না । পাখিটাকে কথা বলা শেখান না । শুধু চুপচাপ জানালা দিয়ে একমনে তাকিয়ে থাকেন । সেদিন বাবার মন খারাপ হয় । আমি সেদিন সারাদিন বাবার আশপাশ দিয়ে ঘুরঘুর করি । বাবার জন্যে আমার মন কেমন যে করে । বাবাকে খুশি করার জন্যে কত রকমের ফন্দি আঁটি । কিন্তু কোনোটাই করা হয়ে উঠে না । সেইদিনটাও ছিল যেন বাবার মন খারাপের দিন । সেদিন আবার আকাশে চাঁদ উঠছে খুব বড় হয়ে । পূর্ণিমা টুর্ণিমা ও হবে । বাবা সারাদিন চুপ করে বসে ছিলেন । রাতে আমি সাহস করে বাবার কাছে গিয়ে বললাম বাবা ছাদে যাবে । বাবা আমার মুখের দিকে চুপ করে কিছুক্ষণ তাকিয়ে থেকে বললেন কেন ? আমি ঢোক গিলে বসলাম । এই এমনি আজ অনেক বড় চাঁদ উঠেছে তো । অনেক আলো আকাশে । কী ভেবে বাবা বললেন চল । এরপর বাবা অনেকক্ষণ ধরে বসে বসে তার নকল পা দুটো লাগালেন । কাঠের পা । হাতে লাঠি নিলেন । তারপর একটু একটু করে হেঁটে দোতলায় সিঁড়ি বেয়ে ছাদে উঠলেন । অনেকক্ষণ লাগল বাবার উঠতে । বাবার পেছন পেছন আমিও ছাদে উঠলাম । ছাদের উপর লম্বা লম্বা সিমেন্টের ঢালাই । একটা ঢালাইয়ের আবর্জনা পরিষ্কার করে আমি আর বাবা বসলাম । আমাদের মাথার উপরে চাঁদ তখন হাসছে । চাঁদের হাসি দেখে আমারও খুব হাসি পেল । আমি হেসে বাবাকে বললাম সুন্দর আলো তাই না বাবা ? বাবা বললেন সুন্দর । এরপর বাবা চারদিকে তাকিয়ে দেখতে লাগলেন । আমাদের বাড়ির পাশে মদের বাড়ি । তার পাশে সত্যদের বাড়ি । তার পাশে মেরিনাদের বাড়ি । বাড়িগুলোর পরে লম্বা রাস্তা যতদূর চোখ যায় চলে গেছে । রাস্তার পাশেই খোলা মাঠ । রাতের বেলা একটু কুয়াশা জমে যেন সেটাকে তেপান্তরের মাঠ বলে মনে হচ্ছে । আমাদের বাড়ির সীমানার ভিতরে আম আর কাঠালের গাছ । গেটের পাশে সাদা ফুলে ভরা কামিনী গাছের ঝাড় । একটা কাঠবাদামের চার ছাতার মতো ডানা মেলে আছে উঠোনে । বাতাসে ফুলের মৃদু সুঘ্রাণ । বাবা চারদিক ঘুরে ঘুরে দেখে বললেন আমাদের দেশটা সুন্দর । আমি চুপ করে থাকলাম । তখন বাবা হঠাৎ করে আমার দিকে মুখ ঘুরিয়ে বললেন তোর খুব মন খারাপ করে তাই না ? আমি বাবার কথা শুনে হকচকিয়ে গিয়ে বললাম কেন ? বাবা বললেন আমাকে নিয়ে মানুষজনের সামনে তোর খুব লজ্জা হয় না রে ? আমি বললাম কেন ? বাবা বললেন আমি যে তোকে কোথাও বেড়াতে নিতে পারি নে হৈ চৈ করতে পারি নে তোকে আনন্দ দিতে পারি নে আমার যে পা নেই । বাবার কথা শুনে আমি থ হয়ে গেলাম । অনেকক্ষণ চুপ করে থেকে বললাম একথা কেন বলছ বাবা ? বাবা আমার দিকে ফিরে কেমন করে যেন হেসে বললেন তোর সব বন্ধুর বাবার পা আছে । তোর নিশ্চয় মানুষের কাছে বলতে খারাপ লাগে যে বাবা পঙ্গু । তার দুটি পা ই নেই । তুই যখন আরও বড় হবি তুইও আমাকে ছেড়ে চলে যাবি । কিন্তু বিশ্বাস কর আমি কোনোদিনও কারো ঘাড়ে বোঝা  হব না । বাবার কথা শুনে স্তমিত হয়ে গেলাম আমি । আমার বয়স এখন ষোলো । যখন আমি খুব ছোট্ট আমার বাবা মুক্তিযুদ্ধে যান খুব বীরত্বের সঙ্গে যুদ্ধ করেন নয়টা মাস । দেশ স্বাধীন হবার মাত্র ক সপ্তাহ আগে মাইন বিস্ফোরণে বাবা পা হারান । নিজেকে মুক্তিযোদ্ধা হিসেবে গণ্য করে অত্যন্ত গর্ববোধ করেন আমার বাবা । সেই বাবার মুখে এই কথা শুনে আমি হতভম্ব হয়ে গেলাম । আতে আস্তে বোধশক্তি ফিরে এলো আমার । আমি বাবার পাশ ঘেঁষে বসলাম । বাবার মুখের দিকে তাকালাম । তাকিয়ে থেকে বললাম আমাদের মতো ছেলেদের পাগুল ঠিক রাখতে গিয়ে তুমি মুক্তিযুদ্ধে নিজের পা হারিয়েছিলে বাবা । তুমি নিজের পা অক্ষত রাখতে চাইলে আজ এই দেশে আমাদের মতো ছেলেরা তাদের দুটো পাই হারাত। আমি তোমাকে ছেড়ে এ কোনোদিন যাব না বাবা । কক্ষনো না । আমার কথা শুনে মনে হলো বাবার কাঠের পা দুটো কেমন যেন থর থর করে কেঁপে উঠল । অবশ্য এটা আমার চোখের ভুলও হতে পারে । কাঠের পা কি কখনো আবেগে কেঁপে উঠতে পারে ? সৈয়দ হক যশোর জেলায় জন্মগ্রহণ করেন । ঢাকা মেডিকেল কলেজ থেকে এমবিবিএস পাশ করেন । তিনি পেশায় চিকিৎসক । তিনি বাংলাদেশের একজন বিশিষ্ট শিশু সাহিত্যিক। বাংলাদেশের স্বাধীনতা সংগ্রামে এ দেশের মানুষ মরণপণ লড়াই করে বিজয়ী হয় । এই যুদ্ধে দেশের লক্ষ লক্ষ মানুষ জীবন দান করেন । অসংখ্য মুক্তিযোদ্ধা যুদ্ধাহত হয়ে স্বাধীন দেশে জীবনযাপন করেন । এই গল্পের নায়ক একজন বীর মুক্তিযোদ্ধা । যুদ্ধের শেষদিকে একটি অপারেশন আগে রেকি করতে গেলে মাইন বিস্ফোরণে তার দুই পা হাঁটুর নিচ থেকে উড়ে যায় । চিকিৎসা করানোর পরে তিনি ধীরে ধীরে সুস্থ হয়ে উঠেন । তাকে দুটো নকল পা লাগিয়ে দেয়া হয় । একদিন যুদ্ধ শেষ হয় । স্বাধীন দেশে ফিরে আসেন তিনি । একমাত্র ছেলেকে নিয়ে শুরু করেন নতুন জীবন । ছেলের যখন ষোল বছর বয়স তখন একদিন তার মনে হয় বড় হয়ে ছেলেটি ওর পঙ্গু বাবাকে ছেড়ে চলে যাবে নাতো ? মুক্তিযোদ্ধার ভীষণ মন খারাপ হয় । 
একদিন ছেলেকে এই কথা জিজ্ঞেস করতেই ছেলেটি হতভম্ভ হয়ে যায় । ও বাবার পাশে বসে বলে বাবা তুমিতো আমাদের মতো ছেলেদের পা ঠিক রাখতে মুক্তিযুদ্ধে নিজের পা হারিয়েছিলে । তুমি তোমার পা অক্ষত রাখতে চাইলে আমাদের মতো ছেলেরা তাদের পা হারাত বাবা । আমি তোমাকে ছেড়ে কোনদিন কোথাও যাব না । ছেলের কথা শুনে মুক্তিযোদ্ধা বাবা গভীর আবেগে কেঁপে উঠেন । উঠোনের কোণার দিকে বিশাল যে গাছটা সেটা একটা নিমগাছ । নিমপাতা স্বাস্থ্যের জন্য ভালো । চারপাশের গাছের এত সবুজ রঙের পাতা । ঘাসের বনে ছোট ছোট রঙিন ফুল আবার মনটাকে অন্যরকম করে দেয় । কিছুক্ষণ আগে শোনা যাচ্ছিলো ঘুঘুর ডাক । একটু আগে একটা রঙিন পাখিও চোখে পড়েছে । পাখির পালকে অনেক রং । নাম না জানা পাখিটার একটা নাম ঠিক করে ফেলে অমি । পাখির নাম রঙিলা । ঠিক সে সময় চোখে পড়ল নীল রঙের হাফপ্যান্ট আর নীল রঙের হাফশার্ট পরা একটা লোক। একটা কাঠের বাক্স ঠেলে সামনে নিয়ে আসছে । লোকটা হেঁড়ে গলায় ডাক দিচ্ছে আইসক্রিম । এই জঙ্গলের মধ্যে লোকটা আইসক্রিম কার কাছে বিক্রি করবে ? প্রথমেই প্রশ্নটা অমির মাথায় এলেও পরে মনে হলো লোকটা কোথায় কার কাছে আইসক্রিম বিক্রি করবে তার জানার দরকার কী ? বরং লোকটাকে ডেকে একটা আইসক্রিম কেনা যায় । জানালা দিয়ে অমি ডাক দেয় আইসক্রিমঅলাকে । দরজা খুলে বাইরে দাঁড়াতেই আইসক্রিমঅলা বলে কী আইসক্রিম খাবেন ? বাপরে এই জঙ্গলে আইসক্রিম পাওয়া যাচ্ছে এটাতো বেশি । তারপর আবার কী আইসক্রিম পাওয়া যাবে । তার পছন্দেরও সুযোগ রয়েছে । ভীষণ অবাক হয় অমি । কী ধরনের আইসক্রিম রয়েছে ? আপনি কি নতুন এসেছেন ? কালাম সাহেব কোথায় ? আপনি কালাম সাহেবকে চিনেন ? তিনি আপনার কে হন ? আপনি বেড়াতে এসেছেন ? ঠিক বেড়াতে নয় । তবে ময়মনসিংহ যাচ্ছিলাম । গাড়ি নষ্ট হয়ে যাওয়ায় কালাম সাহেবের এখানে এসেছেন । আজই কি চলে যাবেন ? আজ নয় কাল ফিরব । অমি বলল জায়গাটা খুব সুন্দর । আগে আরও সুন্দর ছিল । সেটা কী রকম ? এই বাড়িটা জমিদার রায় বল্লভ রায়ের । রায় বল্লভ রায় । খুব কম জমিদারই আছে যাদের নামের আগে পরে দুবার রায় লেখা হয় । সেই জমিদার এখন কোথায় ? এই বাড়ির ভিতরেই আছে । মানে ? বসার ঘরে । জমিদার সাহেবের একটা বিশাল ছবি টাঙানো আছে । আমার পুরো বাড়ি দেখা হয় নি । সময় পেলে দেখে নিবেন । আমার আইসক্রিম দিলেন না ? মুখে যদিও লোকটা বলল তাইতো । কিন্তু তারপরই আবার অমিকে বলল একসময় এই বাড়িটার অনেক জৌলুস ছিল । সেটা অবশ্য আমি কাল রাতেই বুঝেছি । কেমন করে ? মামা বললেন বাড়িটা অনেক বড় । এত রাতে দেখার দরকার নেই । তাই বুঝি খেয়েদেয়ে তাড়াতাড়ি শুয়ে পড়েছেন ? বাড়ির ভিতর একটা ফোন রয়েছে । অবশ্য ফোনটা এখন নষ্ট । নষ্ট হবারই কথা । এই বাড়ির অনেক কিছুই এখন নষ্ট । কী রকম ? পুরো বাড়ির প্রত্যেক ঘরে বড় দেয়াল ঘড়ি ছিল । সেগুলো সবই নষ্ট । বসার ঘরে টানা পাখা ছিল । সেটাই এখন কেউ চালায় না । টানা পাখা নষ্ট হয় কখনো ? নষ্ট হয় না । কিন্তু দড়িগুলো সব পুরনো হয়ে ছিড়ে গেছে । বাড়িটার কেউ কোনো যত্ন নেয় না কেন ? সে প্রশ্ন তো আমারও । এই ধরনের বাড়ির সরকারের উচিত রক্ষণাবেক্ষণের ব্যবস্থা করা । আপনার মতো সবাই যদি ব্যাপারটা বুঝতে পারত । যাই হোক গলাটা একদম শুকিয়ে গেছে । একগ্লাস পানি খাওয়াবেন ? ভারি মজার ব্যাপার তো কোনো আইসক্রিমআলা পানি খেতে চায় ? এমন কথা কখনো শোনেনি অমি । অবশ্য ময়রা নিজের মিষ্টি খায় না । সুতরাং আইসক্রিমঅলা নিজের আইসক্রিম নাও খেতে পারে । আপনি দাঁড়ান । আমি পানি এনে দিচ্ছি । বাড়িতে আর কেউ নেই ? আবদুল চাচা ছিলেন । তিনিও বাজারে গিয়েছেন । দুঃখিত আমার জন্যে আপনাকে কষ্ট করতে হচ্ছে । পানি খেতে চেয়েছেন তো কষ্টের কী আছে ? অমি ঘরের ভিতরে চলে যায় । ওর ঘরে জগের মধ্যে পানি রাখা । জগ থেকে গ্লাসে পানি রাখতে গিয়ে অবাক অমি । কী আশ্চর্য জগ একদম খালি । অথচ ওর স্পষ্ট মনে আছে আবদুল চাচা জগ ভরে পানি রেখে বলে গিয়েছিল এই জগে পানি রইল । বিকেলে আবার পানি ফোটাব । অমি বলেছিল আর দরকার হবে না । এক জগ পানিতে আমার কাল সকাল পর্যন্ত চলবে । আবদুল চাচার কথায় বোঝা যাচ্ছে ঘরে আর খাবার পানি নেই । বাথরুমের কলের দিকে চোখ পড়ে অমির । কিন্তু কলের প্যাচ খুলছে না । এত বড় বাড়ি । কোথায় খুঁজবে পানি । অমি খালি গ্লাসটা নিয়ে আবার বাইরে এসে দাঁড়ায় । কী পানি পেলেন ? মাথা নিচু করে থাকে অমি । দেখলেন তো এত বড় বাড়ি কিন্তু একফোঁটা পানি পেলেন না । কী দুর্ভাগ্য । সত্যি ব্যাপারটা বড় দুর্ভাগ্যের । এই দুর্ভাগ্য এড়াতে পারে নি রাজা রায় বল্লভ রায়ও । রাজার আবার দুর্ভাগ্য হয় কী করে ? সেই তো কথা । যে রাজার নামের ডাকে সব প্রজারা এক হয়ে যেত সেই রাজার ভাগ্যের এমন পরিণতি হবে তা কেউ ভাবে নি । কী হয়েছিল রাজার ? একাত্তরের কথা নিশ্চয়ই আপনি জানেন । আমাদের স্বাধীনতা যুদ্ধের সময় ঘটনাটা ঘটেছিল । কী ঘটনা ? ঠিক সেসময় হঠাৎ করে গাড়ির হর্নের শব্দ শোনা যায় । ড্রাইভার বোধহয় গাড়ি নিয়ে ফিরে আসছে । অমি আইসক্রিম’অলাকে বলল আমাদের গাড়ি ফিরে আসছে । গাড়িতে পানির বোতল আছে । আপনাকে পানি দেব । ঠিক আছে তবে বোধহয় সেটা লাগবে না । অদ্ভুতভাবে লোকটি দুই চাকাঅলা আইসক্রিমের কাঠের বাক্সটা নিয়ে কিছু বলার আগেই নিমিষের মধ্যে অদৃশ্য হয়ে যায় । ড্রাইভার এসে চাবি দিয়ে চলে যায় । আর কী আশ্চর্য আবার আইসক্রিমঅলা আইসক্রিমের বাক্স নিয়ে উপস্থিত হয় অমির সামনে । হঠাৎ করেই অমির মনে হলো একটু আগে যে আইসক্রিমঅলাকে অমি দেখেছিল সেই একই আইসক্রিম’অলা। কিন্তু তার বয়স বেড়ে গেছে অনেক । আগের আইসক্রিমঅলা ছিল কিনা সেটাও মনে করতে পারছে না অমি । আপনি আবার ফিরে এলেন যে । আপনার আইসক্রিমটা দিতে ভুলে গেছি । আমিও পানি দিতে ভুলে গেছিলাম । 
ইয়োরোপ ঘুরে বেড়ানোর জন্য এর চাইতে ভালো স্কলারশিপ আর হয়না । বিশেষ করে সায়েন্স এন্ড টেকনোলজিতে যারা পড়ছেন তাদের জন্য এটা বেশ লিউক্রেটিভ । সিজিপিএ ভালো থাকা লাগবে । এই স্কলারশিপের মজা হলো ওরা আ পনাকে ইয়োরোপের দুটো দেশের দুই বিশ্ববিদ্যালয়ে যৌথভাবে দুই বছরের মাস্টার্স ডিগ্রি করাবে । বৃত্তির পরিমাণ বেশ ভালো । কোনো চাকরির অভিজ্ঞতা লাগবেনা । বিশ্বের যেকোনো বিশ্ববিদ্যালয় থেকে আপনি আনকন্ডিশনাল অফার লেটার পেলে আপনি এটায় এপ্লাই করতে পারবেন । আইল্টস দেওয়া লাগবে । বিশ্ববিদ্যালয় অফার পাওয়ার পর আলদাভাবে এপ্লাই করতে হবে । সাধারণত জানুয়ারি ফেব্রুয়ারিতে ওপেন হয়ে এপ্রিল পর্যন্ত সময় থাকে । বিশ্বের ভালো র‍্যাংকের বিশ্ববিদ্যালয়ে ভর্তি হয়ে অফার লেটার নিয়ে এই স্কলারশিপে এপ্লাই করতে হয় । সাধারণত উন্নয়ন বিষয়ক পড়ালেখার জন্য এই বৃত্তি দেওয়া হয় । দারুণ একটা সিভি লাগবে । ফরম্যাট অনেকেই দিয়ে দেয় যেমন ইরেসমাসে আপনাকে সিভি ফরম্যাট ওরাই দিয়ে দিবে । বাকিগুলোর ক্ষেত্রে সিভি হবে সিম্পল কিন্তু বেশ ঝকঝকে । মিথ্যা কোনো ইনফরমেশন দেওয়া যাবেনা । আপনার বিশ্ববিদ্যালয়ের থিসিস সুপারভাইজর বা শিক্ষক বা আপনার কর্মক্ষেত্রের বস থেকে আপনার দুটো রেফারেন্স লেটার লাগবে । এ ক্ষেত্রে যে আপনাকে রেফারেন্স দিবে অর্থাৎ রেফারির যোগ্যতাও সেই লেভেলের হতে হবে । আমি ভাত খাই । আমার নাম তন্ময় । আমি ইস্ট ওয়েস্ট ইউনিভারসিটি তে পড়াশুনা করছি । আমার দেখা সবচেয়ে সুন্দর নদী হচ্ছে পদ্মা । আমরা মাছে ভাতে বাঙালি । আশা করি ভাল আছো । আমার জন্য দোয়া করবেন । আমি ছবি আঁকতে ভালবাসি । আমি আজ কে মুরগি দিয়ে ভাত খেয়েছি । তুমি কেমন আছো । তোমার বাসার সবাই কেমন আছে । আমাদের শিক্ষকেরা সবসময় আমাদের সাহায্য করে থাকেন । শিক্ষকদের কাছে আমরা কৃতজ্ঞ । ভয় পেলে চলবে না সামনে এগিয়ে যেতে হবে । আমি নিজেও এমন প্রত্যাশা করি নি । নিজের কাজ নিজে করাই ভাল । মানুষ মাত্রই পরিবর্তনশীল । আসসালামু আলাইকুম । তুই কেমন আছিস ? তোরা কেমন আছিস ?  তোমরা কেমন আছো ? আপনি কেমন আছেন ? আপনারা কেমন আছেন ? আমি ভাল আছি । আমরা ভাল আছি । তোমার নাম কি ? তোমাদের নাম কি ? তুমি কোথা থেকে এসেছো ? আমি মিরপুর থেকে এসেছি । তোমার সাথে দেখা হয়ে ভাল লাগল । সুপ্রভাত সবাইকে । শুভ সন্ধ্যা সবাইকে । সবাইকে ঈদ মোবারাক । আমি কি ভেতরে আসতে পারি ? আল্লাহ হাফেয । আপনাদের দিনটি ভাল কাটুক । আপনার যাত্রা শুভ হোক । আমি বুঝতে পেরেছি । আপনি কি বাংলা বলতে পারেন ? জী অল্প বলতে পারি । আমার সাথে বাংলায় কথা বল । দুঃখিত আমার উত্তরটা জানা নেই । তুমি আমার সঙ্গে ঘুরতে যাবে ? আশা করি সুস্থ আছো । শুভ জন্মদিন । অনুগ্রহ করে আমাকে সাহায্য করুন । আমাকে একটু সাহায্য কর । এতা হতেই পারে না । আমি কি কিছু করতে পারি ? আচ্ছা তাহলে আমি আজকের মত আসি । তোমার সাহস দেখে আমি মুগ্ধ । তোমাকে আজ এত খুশি খুশি লাগছে কেন ? তুমি খুব ভাল ছেলে । আমি একজন ডাক্তার । তুমি আমার জন্য অনেক কিছু করেছ । কি দারুন এক সংবাদ । কি অসাধারণ তার প্রতিভা । আমি ভীষণ খুশি । আমি তোমার সাথে এই ব্যাপারে একমত । আমার মনে হয় তুমি সঠিক । আমার কোথা শুনুন । আপনি কি চা খেতে পছন্দ করেন ? আমি আন্তরিকভাবে দুঃখিত । রবিবার আমার বাসায় আপনাকে দাওয়াত রইল । কলমটার দাম কত ? আমি পৃথিবীটাকে ঘুরে দেখতে চাই । আমি শনিবার সিলেট ঘুরতে যাবো । সোমবার আমরা ঘুরতে যাব সিলেটে । মঙ্গলবার আমি ক্লাস করতে পারব না । বুধবার সব মার্কেট বন্ধ থাকে । বৃহস্পতিবার রাস্তায় ভয়াবহ গাড়ির চাপ থাকে । কাল সকালে তারা বেড়াতে যাবে । বিকেলে আমরা ফুটবল খেলব । রাতে তাড়াতাড়ি ঘুমিয়ে পরা উচিত । আমরা আমাদের জীবনে অনেক মানুষকে দেখেছি যারা অনেক জ্ঞানী হওয়া সত্ত্বেও নিজেদের ঠিক মতো প্রকাশ করতে পারে না । এমনকি শিক্ষা জীবনে এমন অনেক শিক্ষকদের দেখেছি যাদের পড়া আমরা কিছুই বুঝতাম না । নিঃসন্দেহে তারা অনেক জ্ঞানী কিন্তু ঘাটতি ছিল উপস্থাপনের । সুন্দর করে কথা বলা হচ্ছে একটি আর্ট । অনেকেই  দেখা যায় অনেক জ্ঞানী হওয়া সত্ত্বেও উপস্থাপনের ঘাটতি থাকায় কেউ তাতে আগ্রহ দেখায় না । নিজেকে প্রকাশ করতে কে না চায় ? সবাই চায় নিজেকে সবচেয়ে সুন্দর করে উপস্থাপন করতে । বাহ্যিক সৌন্দর্যের মধ্যে ভাব প্রকাশের সৌন্দর্য হচ্ছে অন্যতম একটি উপাদান । অনেকেই আছেন খুব ভালো মনের মানুষ । কিন্তু তিনি ভাল কথা বললেও যিনি শুনছেন তার ভাল লাগে না । শুধুমাত্র গুছিয়ে কথা বলার উপায় না জানার কারণে । এ কাজ খুব কঠিন কিছু নয় । সময় ও স্রোত কারো জন্য থেমে থাকে না । মানুষ মরণশীল । আমাদের সবার উচিত একে অন্যকে সাহায্য করা । মানুষ সামাজিক জীব । চরিত্রহীন মানুষ পশুর সমান । বন্যেরা বনে সুন্দর শিশুরা মাতৃক্রোড়ে । মানুষের প্রতি বিশ্বাস হারানো পাপ । আদা শুকালেও ঝাল যায় না । কয়লা ধুলে ময়লা যায় না । চোরা না শুনে ধর্মের কাহিনি । ঢেঁকি স্বর্গে গেলেও ধান ভানে । পিপীলিকার পাখা হয় মরিবার তরে । অন্যায় যে করে আর অন্যায় যে সহে তব ঘৃণা যেন তারে তৃণসম দহে । অতি চালাকের গলায় দড়ি । অতি লোভে তাঁতি নষ্ট । অতি ভক্তি চোরের লক্ষণ । অভাবে স্বভাব নষ্ট । অভাগা যেদিকে যায়, সাগর শুকিয়ে যায় । অধিক সন্ন্যাসীতে গাজন নষ্ট । অল্প বিদ্যা ভয়ঙ্করী । অল্প শোকে কাতর অধিক শোকে পাথর । আঙ্গুল ফুলে কলাগাছ । আঠারো মাসে বছর । আপনি বাঁচলে বাপের নাম । আমও গেল ছালাও গেল । আলালের ঘরের দুলাল । অন্যের ক্ষতি করলে নিজেরও ক্ষতি হয় । উলুবনে মুক্তা ছড়ানো । উড়ে এসে জুড়ে বসা । একতাই বল । এক মাঘে শীত যায় না । এক হাতে তালি বাজে না । কত ধানে কত চাল । কারও পৌষ মাস কারও সর্বনাশ । খাল কেটে কুমির আনা । গরু মেরে জুতা দান । ঘোড়া ডিঙিয়ে ঘাস খাওয়া । চকচক করলেই সোনা হয় না । চোর পালালে বুদ্ধি বাড়ে । দশের লাঠি একের বোঝা । নাচতে না জানলে উঠান বাঁকা । মশা মারতে কামান দাগা । যত গর্জে তত বর্ষে না । যেমন কর্ম তেমন ফল । লোভে পাপ পাপে মৃত্যু । আমাদের দেশের নাম বাংলাদেশ । এখানে নানা ধর্মের মানুষ বাস করে । ক্রিকেট বাংলাদেশের সবচেয়ে জনপ্রিয় খেলা । ফুটবল খেলা সারা বিশ্বে খুব জনপ্রিয় একটি খেলা । আমি সকালে বিদ্যালয়ে যাই । সন্ধ্যা হলে পড়তে বসি । রাতে খাবার খেয়ে ঘুমিয়ে পড়ি । 
